You are an experienced and highly regarded Icelandic news writing expert, skilled at analyzing complex events and turning them into accessible, engaging news content. Your task is to produce a comprehensive daily news digest summarizing the key events of *yesterday*.

The digest should take approximately 15–25 minutes to read in full, allowing readers to absorb the information and form their own opinions. The newsletter will be sent out early each morning, so all news should be presented as having occurred *yesterday*.

Please analyze the provided news articles thoroughly and construct the digest using the following structured format:

---

1. AÐALFRÉTT: (Extensive)
- Craft an impactful and compelling headline that spotlights the most significant domestic and foreign news stories of the day.
- Focus on weighty topics: geopolitics, national developments, major events. Avoid sports and entertainment unless they are of major societal importance.

2. SAMANTEKT: (Summary)
- Write 8–15 well-structured sentences summarizing the day's key events across all topics.
- Split the summary into 2–3 thematic paragraphs (e.g., domestic, foreign, sports).

3. MIKILVÆGUSTU FRÉTTIRNAR: (Top 7–10 stories, in order of importance)
Each story should include:
- Headline: Clear, descriptive, engaging.
- Summary: 4–6 precise and informative sentences covering what happened, when, where, and how.
- Prioritize politics, society, and global affairs. Keep sports and entertainment to the bottom of this section.

4. INNLENT:
- 5–6 domestic stories that are relevant but not top-tier in importance.
- Include lower-profile developments and regional news of interest.

5. ERLENT:
- 4–6 international stories of moderate importance.
- Cover a range of regions, especially those geopolitically relevant.

6. VIÐSKIPTI:
- 3–5 major stories from the business world: market updates, economic indicators, mergers, bankruptcies, policy announcements.
- Include economic trends and statements from institutions.

7. FRÆGA FÓLKIÐ:
- News about public figures, celebrities, and influencers.
- Include notable interviews, events, new projects, or social media impact.
- If it’s Monday, include more stories from the weekend.
- Source from outlets like Smartland or Stjörnulífið if relevant (but do not name them explicitly).

8. ÍÞRÓTTIR:
- 3–5 stories covering important results, matches, and developments in the sports world.
- Include injuries, transfers, milestones, and coaching decisions.

9. LISTIR:
- 2–3 cultural stories: film, music, literature, exhibitions, concerts, or festivals.
- Include interviews, reviews, and cultural commentary.

10. VÍSINDI:
- 2–3 science and technology stories.
- Focus on new discoveries, research, inventions, and their societal implications.

11. LOKAORÐ:
- A thoughtful wrap-up summarizing the themes of the day.
- Provide a forward-looking view: what might happen today based on yesterday’s events?

---

General Guidelines:

- Write in formal but accessible Icelandic. No English. Use grammatically correct and idiomatic Icelandic (e.g., “Gærdagurinn,” not “Gærinn dagur”).
- Prioritize accuracy, clarity, and engagement. Contextualize stories and quantify facts when applicable.
- Maintain balance across categories. Avoid duplication: each story should appear in only one section.
- Order sections by importance: politics, economy, society first; culture, sports, and entertainment last.
- Stories reported by multiple major sources (e.g., Vísir, MBL) or covered in multiple articles indicate higher importance—prioritize accordingly.
- Focus solely on events that occurred yesterday.

---

Here are the news articles to summarize:

Date: 2025-05-18

================================================================================
GROUP 68d05e03
================================================================================

----------------------------------------
Title: Varað við bikblæðingum um land allt
Content: Vegagerðin hefur gefið út viðvörun vegna bikblæðingar víða um land og eru vegfarendur beðnir um að sýna aðgát og draga úr hraða þar sem við á. „Vart hefur orðið við bikblæðingar í Borgarfirði, á Bröttubrekku, norðan Búðardals sunnanverðum Vestfjörðum, við Víðigerði, við Vatnsdalshóla, á Öxnadalsheiði, á Ólafsfjarðarvegi, á Víkurskarðsvegi, Aðaldalsvegi, á Mývatnsöræfum, á Fagradal, Fjarðarheiði og við Kerið. Vegfarendur eru beðnir að sína aðgát og að draga úr hraða,“ segir í tilkynningu Vegagerðarinnar. Mikil hlýindi hafa verið á landinu undanfarna daga og ekkert lát virðist á því fram í miðja viku.
----------------------------------------

----------------------------------------
Title: Bikblæðingar víða um land
Content: Vart hefur orðið við bikblæðingar víða um land og eru vegfarendur beðnir að sína aðgát og að draga úr hraða. Þessu greinir Vegagerðin frá á umferdin.is. Borið hefur á blæðingunum í Borgarfirði, á Bröttubrekku, norðan Búðardals sunnanverðum Vestfjörðum, við Víðigerði, við Vatnsdalshóla, á Öxnadalsheiði, á Ólafsfjarðarvegi, á Víkurskarðsvegi, Aðaldalsvegi, á Mývatnsöræfum, á Fagradal, Fjarðarheiði og við Kerið. Veistu meira? Þú get­ur sent okk­ur mynd­ir og ábend­ing­ar á net­fangið frett­ir@mbl.is
----------------------------------------

----------------------------------------
Title: Varað við bikblæðingum víða á landinu
Content: Vart hefur orðið við bikblæðingar í Borgarfirði, á Bröttubrekku, norðan Búðardals sunnanverðum Vestfjörðum, við Víðigerði, við Vatnsdalshóla, á Öxnadalsheiði, á Ólafsfjarðarvegi, á Víkurskarðsvegi, Aðaldalsvegi, á Mývatnsöræfum, í Jökuldal, á Fjarðarheiði og við Kerið. Þetta kemur fram í tilkynningu frá Vegagerðinni. Vegfarendur eru beðnir að sína aðgát og að draga úr hraða.
----------------------------------------

----------------------------------------
Title: Bikblæðingar víða á landinu
Content: Bikblæðinga hefur orðið vart víða á landinu. Tilkynningar hafa borist úr Borgarfirði, af Bröttubrekku, norðan Búðardals, á sunnanverðum Vestfjörðum, við Víðigerði, við Vatnsdalshóla, á Öxnadalsheiði, á Ólafsfjarðarvegi á Víkurskarðsvegi, Aðaldalsvegi, á Mývatnsöræfum, á Fagradal, Fjarðarheiði og við Kerið. Vegagerðin biður vegfarendur um að sýna aðgát og að draga úr hraða.
----------------------------------------

----------------------------------------
Title: Bikblæðingar víða á landinu
Content: Bikblæðinga hefur orðið vart víða á landinu. Tilkynningar hafa borist úr Borgarfirði, af Bröttubrekku, norðan Búðardals, á sunnanverðum Vestfjörðum, við Víðigerði, við Vatnsdalshóla, á Öxnadalsheiði, á Ólafsfjarðarvegi á Víkurskarðsvegi, Aðaldalsvegi, á Mývatnsöræfum, á Fagradal, Fjarðarheiði og við Kerið. Vegagerðin biður vegfarendur um að sýna aðgát og að draga úr hraða.
----------------------------------------


================================================================================
GROUP fd156826
================================================================================

----------------------------------------
Title: Ekki hissa á góðu gengi Ísrael og innsetningarmessa páfans
Content: Stjórnmálafræðingur segist efins um pólitíska þýðingu Eurovision keppninnar, þar sem Ísrael hafnaði í öðru sæti. Aðdáandi sem sniðgekk keppnina segist hins vegar ekki hissa á góðu gengi landsins. Fjallað verður um málið í hádegisfréttum á Bylgjunni. Rúmenar ganga að kjörborðinu í dag í annarri umferð forsetakosninga. Grannt er fylgst með kosningunum en valið stendur milli miðjumannsins Nicusor Dan og fjarhægrimannsins George Simion. Innsetningarmessa Leós fjórtánda páfa fór fram á Péturstorgi í morgun. 250 þúsund fylgdust með af torginu, þar á meðal varaforseti Bandaríkjanna, JD Vance. Í íþróttunum heyrum við í Hilmari Smára Henningssyni, leikmanni Stjörnunnar, sem mætir Tindastóli í fjórða leik úrslitaeinvígsins um Íslandsmeistaratitilinn í körfubolta. Þetta og margt fleira í hádegisfréttum á Bylgjunni klukkan tólf.
----------------------------------------

----------------------------------------
Title: Páfinn settur í embætti í dag
Content: Inn­setn­ing­ar­at­höfn Leós XIV. fer fram í dag á Pét­urs­torg­inu í Róm. Ýmsir þjóðarleiðtog­ar eru mættir á Péturstorg, þar á meðal JD Vance varaforseti Bandaríkjanna, Giorgia Meloni forsætisráðherra Ítalíu og Volodimír Selenskí Úkraínu­for­seti. Leó XIV. er 69 ára gam­all og er frá Banda­ríkj­un­um. Hann er fyrsti Bandaríkjamaðurinn til að verða páfi.
----------------------------------------


================================================================================
GROUP 2cbe692a
================================================================================

----------------------------------------
Title: Íslendingaslagur í bikarúrslitum
Content: Þorsteinn Leó Gunnarsson og liðsfélagar hans í Porto tryggðu sér í kvöld sæti í úrslitaleik bikarkeppni Portúgals í handknattleik með því að vinna öruggan 47:32-sigur í síðari leik liðanna. Porto vann fyrri leikinn sömuleiðis mjög örugglega og einvígið samanlagt 84:53. Þorsteinn Leó skoraði þrjú mörk fyrir Porto, sem mætir Orra Frey Þorkelssyni og félögum í Sporting Lissabon í úrslitaleiknum þann 7. júní.
----------------------------------------

----------------------------------------
Title: Landsliðsmennirnir unnu stórsigra
Content: Veszprém vann afar sannfærandi sigur gegn Komloi, 37:26, í efstu deild ungverska handboltans í dag. Landsliðsmaðurinn Aron Pálmarsson skoraði tvö mörk úr fjórum skotum en samherji hans Bjarki Már Elísson var ekki með. Veszprem er á toppi deildarinnar með 48 stig. Janus Daði Smárason og félagar í Pick Szeged unnu stórsigur gegn Ferencváros, 40:32, í dag. Janus Daði skoraði þrjú mörk fyrir Pick Szeged sem situr í öðru sæti deildarinnar með 42 stig.
----------------------------------------

----------------------------------------
Title: Orri frábær í undanúrslitunum – Óðinn engu síðri
Content: Sporting vann í dag afar sannfærandi átta marka útisigur á Braga í seinni leik undanúrslita portúgalska bikarsins, 40:32. Fyrri leikurinn endaði með 38:29 sigri Sporting þannig að samanlagt vann Sporting sautján marka sigur, 78:61. Orri Freyr Þorkelsson fór á kostum í liði Sporting í dag og skoraði níu mörk. Kadetten tók á móti Bern í fyrsta úrslitaleiknum í svissnesku deildinni og óhætt er að segja að spennan hafi verið í algleymingi. Fór svo að lokum að Kadetten vann eins marks sigur, 34:33. Óðinn Þór Ríkharðsson átti stórgóðan leik í hægra horninu hjá Kadetten og skoraði átta mörk.
----------------------------------------


================================================================================
GROUP 30e497cd
================================================================================

----------------------------------------
Title: Ís­lenskur far­þegi í bíl­slysi þar sem barn lést
Content: Íslenskur ferðamaður í Indónesíu var farþegi í bíl sem lenti í bílslysi sem varð til þess að fimm ára gamall drengur lést. Greint er frá þessu í indónesískum fjölmiðlum. Þar segir að íslenski ferðamaðurinn, kona á þrítugsaldri, hafi, ásamt skoskum ferðamanni, verið í bílferð um fjallaveg á austurhluta eyjunnar Lombok þann 13. maí síðastliðinn. Bíll þeirra hafi lent á mótorhjóli sem kom úr gagnstæðri átt. Hjólinu hafi verið ekið af karlmanni, en eiginkona hans og fimm ára sonur þeirra voru einnig á hjólinu. Sonurinn sagður hafa verið fluttur á sjúkrahús, en úrskurðaður látinn skömmu eftir komu hans þangað. Þá eru foreldrar drengsins sögð hafa hlotið alvarleg meiðsli. Íslendingurinn og Skotinn eru bæði sögð hafa verið flutt á sjúkrahús með minni háttar meiðsli. Ökumaður bílsins mun hafa verið handtekinn vegna málsins. Haft er eftir lögreglu að grunur sé um að hann hafi ekki verið að veita akstrinum fulla athygli.
----------------------------------------

----------------------------------------
Title: Myndskeið: 6 km háir öskustrókar eldfjallsins
Content: Eldgos hófst í dag í Lewotobi Laki-Laki-eldfjallinu á Flores-eyju í Indónesíu. Öskustrókarnir eru taldir ná allt upp í sex kílómetra hæð. Hátt viðbúnaðarstig hefur verið á eyjunni síðan í mars, þegar fjallið gaus síðast. Flugvélum og öðrum flugförum er bent á að fljúga ekki undir sex kílómetra hæð nærri fjallinu og flugfélög voru vöruð við því að röskun gæti orðið á flugi vegna öskufalls. Til að vernda samfélögin nærri fjallinu hafa yfirvöld skilgreint sex kílómetra hættusvæði í kringum gíginn og þannig bannað umferð ferðamanna og annarra gesta.
----------------------------------------


================================================================================
GROUP 45eda5fd
================================================================================

----------------------------------------
Title: Hundur drapst af völdum hitaslags á höfuð­borgar­svæðinu
Content: Hund­ur fékk hita­slag og dó á höfuðborg­ar­svæðinu í gær og endaði annar á dýraspítala hætt kominn. Fjöldi hunda hefur sloppið af heimilum sínum og týnst í dag vegna sólarþyrstra eiganda sem hafa skilið eftir opið út. Sjálf­boðaliðasam­tök­in Dýrfinna vöktu at­hygli á hundinum sem dó og hættunum sem fylgja mikilli sól á Face­book í dag. Þar kom fram að tveir hundar hefðu farið á dýraspítala í gær vegna hitaslags, annar þeirra dó. Eygló Anna Ottesen, sjálf­boðaliði hjá Dýrfinnu, sagði í samtali við Vísi ekki vitað hvort hund­ur­inn sem dó hafi verið skil­inn eft­ir inni í bíl eða verið úti þegar hann fékk hitaslagið. Ofhitnun geti gerst hratt hjá hundum og valdið dauða á fimmtán mínútum ef líkamshiti þeirra hækkar um nokkrar gráður. „Við þekkjum þetta ekki hérna heima, þess vegna erum við að vara við þessu. Þá þurfum við aðeins að kveikja á bjöllunum,“ sagði Eygló í samtali við Vísi. Passa þurfi sérstaklega upp á hundana því þeir séu ekki eins færir og kettirnir að koma sér í skugga. Góða veðrið í dag hafði líka annars konar áhrif. „Það er endalaust af hundum búið að týnast í dag af því að fólk er að lofta út og er úti í sólbaði,“ sagði Eygló. Dýrfinna hafi fengið fjölda símhringinga og tilkynninga um hunda sem sluppu af því dyr voru skildar eftir opnar. Eygló brýnir fyrir fólki að gera ráðstafanir fyrir dýr sín eins og sig sjálft þegar hitinn er svona mikill. Þá bendir hún hunda­eig­end­um á að halda þeim í skugg­an­um í dag, hafa nóg af vatni fyr­ir dýr­in séu þau úti og kæla hund­ana reglu­lega. Þá vek­ur Dýrfinna at­hygli fólks á því að dýra­spítal­inn Ani­mal­ía í Grafar­holti sé op­inn all­an sól­ar­hring­inn.
----------------------------------------

----------------------------------------
Title: Drapst af völdum hitaslags
Content: Hundur fékk hitaslag og drapst á höfuðborgarsvæðinu í gær. Sjálfboðaliðasamtökin Dýrfinna vekja athygli á málinu á facebook-síðu sinni í dag. Eygló Anna Ottesen, sjálfboðaliði hjá Dýrfinnu, segir í samtali við mbl.is ekki ljóst hvort að hundurinn hafi verið úti í sólinni eða skilinn eftir inni í bíl. Segir hún Íslendinga ekki vana að þurfa að hugsa um að skilja hunda sína ekki eftir í bílnum. Þannig vilji samtökin vekja athygli fólks á því að skilja hunda sína alls ekki eftir inni í bíl í hitanum. Í færslu Dýrfinnu segir að hundar geti drepist á einungis 15 mínútum af völdum hitaslags ef líkamshiti þeirra hækkar um nokkrar gráður. Að minnsta kosti tveir hundar lentu á dýraspítala í gær vegna hitaslags en þökk sé snöggum viðbrögðum eigenda þeirra eru þeir báðir á lífi. Hundaeigendum er bent á að halda þeim í skugganum í dag og að fara ekki í langa göngutúra þar til sólin sest. Einnig er brýnt fyrir fólki að hafa nóg af vatni fyrir dýrin séu þau úti og kæla hundana reglulega með því að bleyta loppur þeirra með vatni. Dýrfinna vekur athygli fólks á því að dýraspítalinn Animalía í Grafarholti sé opinn allan sólarhringinn. Fréttin hefur verið uppfærð: Í upphaflegri frétt var haft eftir sjálfboðaliða Dýrfinnu að hundurinn sem drapst hafi verið skilinn eftir inni í bíl. Það hefur verið leiðrétt þar sem það hefur ekki fengist staðfest.
----------------------------------------


================================================================================
GROUP edb6fe11
================================================================================

----------------------------------------
Title: Felix kveður Euro­vision
Content: Felix Bergsson hefur tilkynnt að hann muni ekki snúa aftur í Eurovision-teymi Rúv. Hann hefur sinnt ýmsum störfum í teyminu undanfarin fjórtán ár, verið fjölmiðlafulltrúi og fararstjóri íslenska hópsins, lýst keppninni og verið í stýrihópi Eurovision. Felix var staddur í Düsseldorf í Þýskalandi á leið heim frá Basel þegar hann greindi frá þessum fréttum á Facebook um sexleytið í kvöld. Hann segir það eiga vel við að millilenda í Düsseldorf eftir síðustu Eurovision-ferð sína því þar hafi ferðalag hans hafist árið 2011 þegar hann fylgdi Vinum Sjonna í keppnina. „Ég hef á þessum árum unnið sem fjölmiðlafulltrúi, þulur, aðstoðarfararstjóri, fararstjóri og sem meðlimur í stýrihópi keppninnar. Og eins og þið sjáið hefur undirritaður ekkert breyst á fjórtán árum,“ skrifar Felix í færslunni og birtir fjórtán ára gamla mynd af sér. Felix greinir jafnframt frá því að hann muni á næstunni rifja upp minningar um hverja og eina ferð. Það sem standi upp úr eftir árin fjórtán sé allt yndislega fólkið sem hann hafi kynnst á þeirri vegferð. Felix sagði sig frá öllum verkefnum á vegum Ríkisútvarpsins síðasta vor vegna forsetaframboðs eiginmanns síns, Baldurs Þórhallssonar. Rúnar Freyr Gíslason fór því sem fararstjóri í keppnina í fyrra en Felix sneri aftur sem fararstjóri í ár, í sitt síðasta skipti. Felix skrifar um það í færslunni af hverju Ríkisútvarpið tekur þátt í Eurovision. Það sé fyrst og fremst til þess að koma íslenskum listamönnum, lagahöfundum, tónlistarmönnum og söngvurum á framfæri við heiminn. „Þess vegna leitum við eftir samstarfi við íslenska tónlistarbransann og höfum harðari reglur um lagahöfunda og flytjendur en nokkur önnur þjóð. Það er dýrmætt og hverrar krónu virði, hvað sem hver segir,“ skrifar hann. „Við tökum líka þátt til að sækja okkur þá reynslu að vera með í þessari risastóru sjónvarpsframleiðslu, sækja hugmyndir og læra af kollegum okkar. Eurovision er enginn sirkus eins og margir virðast halda. Þetta er gríðarlega flókin dagskrárgerð sem besta fólk í heimi kemur að,“ skrifar Felix. Felix segist aldrei verða stoltari eða glaðari en þegar hann sjái íslenska listamenn fá ný tækifæri í kjölfar þátttöku í Eurovision. Sumir hafi getað nýtt keppnina til að skapa sambönd og færa feril sinn upp á annað stig, ýmist erlendis eða á Íslandi. Hann stígi nú frá borði, þakklátur fyrir tækifærið, en haldi áfram að fylgjast með af hliðarlínunni. „Umræðan um Eurovision og þátttöku okkar (og annarra) mun halda áfram og ég vona að okkur beri gæfa til að ræða málið af yfirvegun en fyrst og fremst virðingu fyrir listamönnunum okkar sem eru oft berskjölduð í sviðsljósinu.
----------------------------------------

----------------------------------------
Title: Síðasta Eurovision-ferð Felix
Content: Felix Bergsson er á heimleið eftir sína síðustu Eurovision-ferð. Þessu greinir Felix frá á Facebook en hann er nú staddur í Dusseldorf á leið heim frá Basel í Sviss. „Þetta ferðalag hófst nefnilega í Dusseldorf árið 2011. Þá voru listamennirnir hæfileikafólkið í Vinum Sjonna en þetta árið voru það gleðigjafarnir í VÆB. Ég hef á þessum árum unnið sem fjölmiðlafulltrúi, þulur, aðstoðarfararstjóri, fararstjóri og sem meðlimur í stýrihópi keppninnar,“ segir í færslu Felix. Hann segir að það sem standi upp úr eftir öll þessi ár sé yndislega fólkið sem hann hefur kynnst. Hann ætlar á næstunni að skrifa um ævintýri sín og rifja upp minningar um hverja og eina ferð. „Ég stíg nú frá borði, þakklátur fyrir að hafa fengið þetta tækifæri, en held áfram að fylgjast með af hliðarlínunni. Umræðan um Eurovision og þátttöku okkar (og annarra) mun halda áfram og ég vona að okkur beri gæfa til að ræða málið af yfirvegun en fyrst og fremst virðingu fyrir listamönnunum okkar sem eru oft berskjölduð í sviðsljósinu.“
----------------------------------------


================================================================================
GROUP e830c209
================================================================================

----------------------------------------
Title: Persaflóatúr Trumps brakandi „success“
Content: Arnór Sigurjónsson, sérfræðingur í varnarmálum, telur opinbera heimsókn Donalds Trumps Bandaríkjaforseta til Sádí-Arabíu, Katar og Sameinuðu arabísku furstadæmanna í liðinni viku hafa verið vel heppnaða. „Þessi Persaflóatúr virðist hafa verið brakandi „success“ því forsetinn segist vera búinn að fá fjárfestingaloforð fyrir rúma trilljón dollara,“ segir Arnór. Þannig segir hann afrakstur ferðar forsetans geta verið jákvæðan og að ekki veiti af. Arnór segir Trump leita þangað sem peningarnir vaxi á trjánum og að hann hafi uppskorið ríkulega í ferð sinni til ríkjanna þriggja. Spurður hvort Trump hafi ekki uppskorið bæði fyrir Bandaríkin og fyrir sig sjálfan segir Arnór að hann telji lítinn mun á því hvað Trump geri fyrir bandarísku þjóðina og sjálfan sig. Telur þú það skipta miklu máli diplómatískt eða pólitískt að Trump stígi í vænginn við þessi arabaríki? „Það er erfitt að segja hvað hefur farið á milli manna á bak við tjöldin en eitt af því sem Trump hefur lýst áhuga á að ræða við ríki Miðausturlanda er fólkið á Gasasvæðinu. Hann hefur lýst áhuga sínum á því að önnur ríki Miðausturlanda opni landamæri sín fyrir þessum rúmum tveimur milljónum flóttamanna. Ef það hefur verið rætt, sem ég geri frekar ráð fyrir, er það auðvitað stórpólitískt mál.“ Arnór telur ljóst að ef fólkið verði flutt á brott muni Trump gera áform sín að veruleika um að útbúa einhvers konar rivíeru á Gasasvæðinu og það muni Ísraelsmenn styðja. Heldurðu að fleiri þjóðir styðji þau áform? „Maður veit það ekki. Maður veit ekki hvað þeir ræða þegar enginn er viðstaddur. Þjóðir hafa lýst yfir andstöðu sinni við þessum hugmyndum og áformum en það er ekki þar með sagt að það sé útilokað.“
----------------------------------------


================================================================================
GROUP 62d82b18
================================================================================

----------------------------------------
Title: Viktor Gísli fór hamförum í stórsigri
Content: Viktor Gísli Hallgrímsson, landsliðsmarkvörður í handknattleik, átti stórleik fyrir Wisla Plock í fyrsta undanúrslitaleik liðsins gegn Górnik Zabrze í úrslitakeppni Póllands í gærkvöldi. Lauk leiknum með 40:25-sigri Wisla Plock. Viktor Gísli varði 12 skot og fékk aðeins á sig átta mörk, sem gerir 60 prósent markvörslu. Liðin mætast næst í Zabrze næstkomandi laugardagskvöld.
----------------------------------------


================================================================================
GROUP a2f01c81
================================================================================

----------------------------------------
Title: Ferðamaður sóttur eftir að hafa stigið í heita keldu
Content: Björgunarfólk á Reykjanesi komu einstaklingi til hjálpar við Voga á Vatnsleysuströnd um klukkan 18:00 í kvöld. Jón Þór Víglundsson upplýsingafulltrúi Landsbjargar sagði að hann hefði meitt sig í fjörunni verið sóttur með báti. Hann hefði svo verið fluttur með sjúkrabíl til aðhlynningar en upplýsingar um líðan liggja ekki fyrir.Sídegis í dag kom Hjálparsveit skáta í Hveragerði ferðamanni til bjargar á Hellisheiði. Jón Þór sagði að ferðamaðurinn hefði brennt sig eftir að hafa stigið ofan í hver eða heita keldu. Hann var fluttur með sjúkrabíl til aðhlynningar en ekki er ljóst hve alvarlegir áverkar hans eru.
----------------------------------------


================================================================================
GROUP b15bbeb7
================================================================================

----------------------------------------
Title: Chelsea fullkomnaði þrennuna
Content: Kvennalið Chelsea í knattspyrnu varð í dag bikarmeistari með því að leggja Manchester United örugglega að velli, 3:0, í úrslitaleik ensku bikarkeppninnar á Wembley-leikvanginum í Lundúnum. Þar með vann Chelsea alla þrjá bikarana sem voru í boði á Englandi; Englandsmeistaratitilinn, enska deildabikarinn og nú bikarinn. Franski sóknarmaðurinn Sandy Baltimore kom Chelsea í forystu undir lok fyrri hálfleiks þegar hún skoraði úr vítaspyrnu Varamaðurinn Catarina Macario bætti við öðru marki Chelsea eftir sendingu Baltimore sex mínútum fyrir leikslok og Baltimore skoraði svo annað mark sitt og þriðja mark Chelsea í uppbótartíma.
----------------------------------------

----------------------------------------
Title: Chelsea þrefaldur meistari á Englandi
Content: Chelsea varð í dag enskur bikarmeistari kvenna í fótbolta eftir 3-0 sigur á Manchester United í bikarúrslitaleiknum á Wembley. San­dy Baltimore kom Chel­sea með marki úr vítaspyrnu undir lok fyrri hálfleiks og Cat­ar­ina Macario kom Chelsea nær titlinum með öðru markinu á 84. mínútu. Baltimore bætti svo sínu öðru marki við í uppbótartíma og innsiglaði sigurinn.Leikmenn Chelsea fagna á Wembley í dag.IMAGO / Action PlusChelsea varð þar með þrefaldur meistari á Englandi á þessu tímabili. Liðið vann Englandsmeistaratitilinn, bikarkeppnina og deildarbikarkeppnina.
----------------------------------------


================================================================================
GROUP 27be16e7
================================================================================

----------------------------------------
Title: Trzaskowski leiðir eftir fyrstu útgönguspár
Content: Miðað við fyrstu útgönguspár munu Pólverjar ganga aftur til kosninga 1. júní næstkomandi í seinni umferð forsetakosninga. Rafal Trzaskowski forsetaframbjóðandi leiðir kosningarnar í fyrstu útgönguspám með 30,8% atkvæða en skammt á hæla hans er hans helsti keppinautur Karol Nawrocki með 29,1% atkvæða. Ólíklegt er að einhver hljóti meira en 50% atkvæða og fer því seinni umferð kosninganna fram. Forseti Póllands er kosinn á fimm ára fresti og getur að hámarki setið tvö kjörtímabil. Andrzej Duda hefur verið forseti undanfarin 10 ár. Alls eru 13 frambjóðendur til forseta en Trzaskowski er talinn sigurstranglegastur. Hann hefur undanfarin ár verið borgarstjóri Varsjár og nýtur hann stuðnings forsætisráðherra Póllands, Donalds Tusks. Mikið er í húfi fyrir Tusk að Trzaskowski hljóti kjör en hann hefur átt í erfiðu samstarfi við Duda sem hefur ítrekað beitt neitunarvaldi yfir umbótarhugmyndum flokks Tusks. Duda hefur lýst yfir stuðningi við Nawrocki.
----------------------------------------

----------------------------------------
Title: Útlit fyrir að Trzaskowski og Nawrocki mætist í seinni umferð kosninga
Content: Rafal Trzaskowski og Karol Nawrocki mætast að öllum líkindum í seinni umferð forsetakosninga í Póllandi 1. júní. Fyrstu útgönguspár hafa verið birtar og samkvæmt þeim fær Trzaskowski 30,8 prósent atkvæða og Nawrocki 29,1. Önnur umferð verður þá haldin 1. júní.Frambjóðendur voru alls þrettán en Trzaskowski og Nawrocki mældust með nokkuð forskot á þá í nýjustu skoðanakönnunum.Trzaskowski er borgarstjóri Varsjár og tilheyrir Borgaravettvangi, bandalagi Evrópusinnaðra stjórnmálaflokka, ásamt Donald Tusk forsætisráðherra Póllands. Verði hann kjörinn forseti í annarri umferð gæti orðið töluvert auðveldara fyrir ríkisstjórn Tusks að koma málum sínum í gegnum löggjafaferlið. Stjórn Tusks hefur kennt núverandi forseta, Andrzej Duda, um að standa í vegi fyrir málum stjórnarflokkanna.Duda hefur lýst yfir stuðningi við framboð Nawrockis, sem er sjálfstæður frambjóðandi. Hann nýtur einnig stuðnings stjórnarandstöðunnar, þar á meðal Laga og réttlætis sem voru við völd fyrir síðustu kosningar.Trzaskowski mældist með um 30 prósenta fylgi í nýjustu skoðanakönnunum og Nawrocki með um 25 prósent.
----------------------------------------

----------------------------------------
Title: Þrettán forsetaframbjóðendur keppast um hylli kjósenda
Content: Þrettán frambjóðendur sækjast eftir forsetaembættinu. Kannanir benda til að 30 prósent atkvæða falli í skaut Evrópusinnanum Rafal Trzaskowski, borgarstjóra Varsjár. Skammt á hæla honum kemur sagnfræðingurinn og þjóðernissinninn Karol Nawrocki með fjórðung.Karol Nawrocki, forsetaframbjóðandi studdur af Lögum og réttlæti.AP / Czarek SokolowskiHann er mikill aðdáandi Bandaríkjaforseta og er studdur af íhaldsflokknum Lögum og réttlæti. Verði það niðurstaðan mætast þeir í síðari umferð forsetakosninga 1. júní.Andrzej Duda, fráfarandi forseti, hefur beitt neitunarvaldi gagnvart helstu stefnumálum samsteypustjórnar Donalds Tusk frá því hún komst til valda fyrir tveimur árum. Það virðist vera meðal þess sem stjórnin og margir Pólverjar vilja að linni, en kosningabaráttan hefur þó að mestu snúist um utanríkismál.Forsetaframbjóðandinn Sławomir Mentzen.AP / Czarek SokolowskiEinnig hafa frambjóðendur tekist á um félagsleg réttindi hinsegin fólks og rétt til þungunarrofs, sem Trzaskowski heitir að beita sér fyrir. Úrslit seinni umferðarinnar eftir tvær vikur geta ráðist af því hvort stuðningsfólk hægrimannsins Slawomirs Mentzen ákveður að flykkja sér um Nawrocki.Hann mælist með fylgi um tólf af hundraði kjósenda í skoðanakönnunum, er efins um Evrópusambandsaðild, harður andstæðingur þungunarrofs og hefur sakað úkraínskt flóttafólk um að misnota félagslega kerfið í Póllandi.
----------------------------------------


================================================================================
GROUP b7bc1f2f
================================================================================

----------------------------------------
Title: Sífellt fleiri andæfa auknum hernaði Ísraels og krefjast vopnahlés
Content: Antonio Costa, forseti leiðtogaráðs Evrópusambandsins, krefst þess að Ísrael láti þegar af árásum og heimili umsvifalaust og óhindrað afhendingu hjálpargagna til stríðshrjáðra íbúa Gaza.Hann segir sér mjög brugðið yfir fréttum af auknum árásarþunga Ísraelshers síðustu daga. Costa kveður heila þjóð þjást af völdum yfirþyrmandi og óhóflegra hernaðaraðgerða sem hafi leitt af sér hreinan harmleik fyrir Palestínufólk.Herinn og stjórnvöld segja markmiðið að ganga milli bols og höfuðs á Hamas og frelsa þá gísla sem enn eru í haldi. Björgunarsveitir á Gaza segja minnst 32 hafa týnt lífi í hörðum atlögum Ísraelshers í gær.Costa segir varanlegt vopnahlé og skilyrðislaus frelsun gíslanna mikilvægari en nokkru sinni fyrr. Antonio Guterres, aðalframkvæmdastjóri Sameinuðu þjóðanna, tekur í sama streng og lýsir ugg vegna áætlana Ísraels um aukinn landhernað á Gaza. Hann krefst jafnframt að Ísraelar leyfi óhindraðan aðgang hjálpargagna.Aðildarríki Arababandalagsins krefjast þess i sameiginlegri yfirlýsingu að alþjóðasamfélagið þrýsti á Ísraela um að stöðva árásir á Gaza og leyfa óhindraðan flutning hjálpargagna þangað. Þar segir að ríkin hafni alfarið áformum sem feli í sér brottflutning Palestínumanna.
----------------------------------------

----------------------------------------
Title: Mótmæli gegn Ísrael í miðborg Basel og Eurovision-höllinni
Content: Nokkur hundruð mótmælendur söfnuðust saman í miðborg Basel í Sviss í kvöld til að mótmæla hernaði Ísraels á Gaza og þátttöku Ísraels í Eurovision meðan á keppninni stóð. Ísraelsstjórn hefur fyrirskipað hertar hernaðaraðgerðir á Gaza undanfarna daga, sem hafa kostað fjölda mannslífa.Stjórnvöld hafa heldur ekki heimilað afhendingu hjálpargagna á svæðinu. Svissneskir miðlar greina frá því að til ryskinga hafi komið eftir að lögregla reyndi að stöðva átök sem blossuðu upp þegar tveir menn veifandi ísraelskum fánum þustu í átt að mótmælendum.Lögregla hafi beitt táragasi og gúmmíkúlum. Kveikt var í stórum fánum Ísraels og Bandaríkjanna, margir mótmælendur voru með kafíutrefla um hálsinn, báru skilti með slagorðum gegn Ísrael og þátttöku þeirra í söngvakeppninni og veifuðu fána Palestínu.Engar upplýsingar liggja fyrir um að fólk hafi særst. EBU greinir jafnframt frá því að karl og kona hafi verið stöðvuð áður en þau komust yfir varnargirðingu við sviðið í Sankti Jakobshöllinni eftir að ísraelski keppandinn Yuval Raphael lauk flutningi sínum. Annað þeirra kastaði málningu að starfsmanni keppninnar, að sögn Adrians Erni, talsmanns EBU.
----------------------------------------


================================================================================
GROUP 71225f88
================================================================================

----------------------------------------
Title: Trump sorg­mæddur yfir greiningu Biden
Content: Donald Trump segist sorgmæddur yfir krabbameinsgreiningu Joe Biden, fyrrverandi Bandaríkjaforseta, og sendir hann Biden-fjölskyldunni hlýjar kveðjur. Trump skrifar kveðjuna til Biden á samfélagsmiðli sínum, Truth Social. Greint var frá því fyrr í kvöld að Biden hefði greinst með krabbamein í blöðruhálskirtli á föstudag. Krabbameinið er ágengt og líklegt til að dreifa hratt úr sér samkvæmt greiningum lækna. Biden-fjölskyldan skoðar nú með læknum mögulegar meðferðir við krabbameininu. „Melania og ég erum sorgmædd að heyra af nýlegri sjúkdómsgreiningu Joe Biden. Við sendum okkar hlýjustu og bestu kveðjur til Jill og fjölskyldunnar og óskum Joe skjóts og góðs bata,“ skrifaði Trump í færslu sinni. Trump og Biden mættust í kosningum til Bandaríkjaforseta árið 2020 eftir fyrsta kjörtímabil Trump. Biden vann þar nokkuð örugglega en kosningaþátttaka var sú hæsta frá 1900 og Biden hlaut 81 milljón atkvæða sem er það mesta í sögunni. Biden hætti síðan við að bjóða sig aftur fram 2024 vegna heilsu sinnar og fór svo að Trump vann öruggan sigur gegn Kamölu Harris.
----------------------------------------

----------------------------------------
Title: Joe Biden með krabba­mein
Content: Joe Biden, fyrrverandi Bandaríkjaforseti, greindist á föstudag með illkynja krabbamein í blöðruhálskirtli. Talsmaður forsetans fyrrverandi greindi frá fréttunum í tilkynningu fyrr í kvöld. Þar kom fram að Biden hefði verið greindur með krabbameinið eftir að læknar fundu „smávægilegan hnúð“ á blöðruhálskirtli Biden sem krafðist „frekari skoðunar“. Þá sagði í tilkynningunni að Gleason-stig krabbameinsins væri 9 og það væri búið að dreifa sér í bein Biden. Stig 9 á Gleason-kvarðanum er heldur hátt og þýðir að krabbameinið er líklegt til að dreifa hratt úr sér. „Þó þetta sé ágengari tegund sjúkdómsins, virðist krabbameinið vera hormóna-næmt sem gerir að verkum að auðveldara verður að meðhöndla það,“ sagði talsmaður Biden. Þá segir í tilkynningunni að hinn 82 ára Biden og fjölskylda hans séu nú að skoða mögulegar meðferðir með læknum. Fréttin hefur verið uppfærð.
----------------------------------------

----------------------------------------
Title: Biden með krabbamein
Content: Joe Biden, fyrrverandi Bandaríkjaforseti, hefur greinst með krabbamein í blöðruhálskirtli. Í tilkynningu frá skrifstofu Bidens sagði að krabbameinið væri „aggresíft“. Biden fór til læknis í síðustu viku vegna einkenna þvagfærasýkingar. Læknar fundu þá hnúð á blöðruhálskirtlinum. „Á föstudaginn greindist hann með krabbamein í blöðruhálskirtli, sem einkennist af Gleason-stigi 9 með meinvörpum í beinum,“ sagði í tilkynningunni. Þá sagði að krabbameinið væri hormónanæmt sem gerir skilvirka meðferð mögulega. Biden, sem er 82 ára gamall, og fjölskylda hans fara nú yfir næstu skref varðandi krabbameinsmeðferð. Sonur Bidens, Beau Biden, lést af völdum heilakrabbameins árið 2015. Fréttin hefur verið uppfærð.
----------------------------------------

----------------------------------------
Title: Biden greindist með krabbamein í blöðruhálskirtli
Content: Joe Biden fyrrverandi Bandaríkjaforseti hefur verið greindur með krabbamein í blöðruhálskirtli. Þetta kemur fram í yfirlýsingu frá skrifstofu hans í kvöld. Þar segir að Biden hafi verið greindur með alvarlegt blöðruhálskrabbamein með meinvörpum í beinum.Biden, sem er 82 ára, leitaði til lækn­is í síðustu viku vegna ein­kenna þvag­færa­sýk­ing­ar. Við læknisskoðun fannst hnúður á blöðru­hálskirtl­in­um. Í tilkynningunni segir að Biden og fjölskylda hans færu nú yfir mismunandi möguleika á krabbameinsmeðferð. Krabbameinið væri hormónanæmt og því væri möguleiki á skilvirkri meðferð.
----------------------------------------


================================================================================
GROUP abbc9196
================================================================================

----------------------------------------
Title: Hitamet maí­mánaðar frá 1960 næstum fallið
Content: Hæsti hiti í Reykjavík mældist í dag 20,4 stig og vantaði aðeins 0,2 stig til að jafna maí-hitamet frá 14. maí 1960. Þetta kemur fram í tilkynningu frá Veðurstofunni á Facebook. Reykvíkingar nýttu veðrið sannarlega og þyrptist fólk í Nauthólsvík eins og sést á myndinni hér að ofan. Hitamet féll ekki um helgina þó hitinn hafi komist nærri því. Hitinn í dag fór hæst í 25,1 stig í Stafholtsey í Borgarfirði og í gær fór hann hæst í 26,4 stig á Egilsstaðaflugvelli. Á höfuðborgarsvæðinu mældist hiti víða hærri en í sjálfri höfuðborginni, til dæmis fór hitinn í 21, 8 stig í Urriðaholti í Garðabæ. Á borgarjaðrinum fór hitinn í 22,7 stig í Víðidal og í 22,2 stig við Korpu. Þó kemur fram í tilkynningunni að fyrrnefndar hitatölur séu óyfirfarnar og geti því mögulega breyst lítillega. Allmikil hæð suðaustur af Dalatanga stýrir veðrinu áfram að sinni, að því er fram kemur í hugleiðingum veðurfræðings á vef Veðurstofunnar. Á morgun verði því hægviðri eða hafgola og yfirleitt léttskýjað en líkur á þoku við suður- og vestströndina. Inn til lands gæti hitinn farið vel yfir tuttugu stig. „Á þriðjudag og miðvikudag er útlit fyrir svipað veður, víða sólríkt og hlýtt, en þokuloft sækir þá líklega einnig að einnig að norðurströndinni og kólnar heldur þar,“ segir í hugleiðingunum. Líkur eru á rigningu á fimmtudag.
----------------------------------------

----------------------------------------
Title: Hiti getur farið yfir 20 stig
Content: Í dag verður hæg breytileg átt á landinu eða hafgola og víða léttskýjað. Líkur eru á þokulofti við ströndina. Hiti á bilinu 10 til 24 stig, hlýjast inn til landsins en svalast í þokulofti. Undanfarnir dagar hafa verið með hlýrra móti og ekki virðist lát á því fram í miðja vikuna. „Allmikil hæð milli Íslands og Færeyja stýrir veðrinu, og í dag er útlit fyrir hæga breytilega átt eða hafgolu og víða bjart veður, en líkur á þoku við suður- og austurströndina.“ „Áfram mjög hlýtt í veðri, og getur hiti víða farið yfir 20 stig inn til landsins, en heldur svalara í þokulofti við sjávarsíðuna,“ segir í hugleiðingum veðurfræðings. Á morgun og á þriðjudag er útlit fyrir svipað veður, víða sólríkt og hlýtt, en þá sækir þokuloft einnig að vestur- og norðurströndinni og heldur svalara þar.
----------------------------------------

----------------------------------------
Title: Litlu munaði að hitamet maímánaðar frá 1960 félli
Content: Mestur hiti á landinu í dag mældist 25,1 stig við Stafholtsey í Borgarfirði. Hæsti hiti í Reykjavík mældist 20,4 stig og munaði því aðeins að 0,2 stigum að hitamet maímánaðar frá 1960 yrði slegið. Víða mældist hiti þó hlýrri en í Reykjavík, en hann mældist mest 21,8 stig í Garðabæ og 22,7 stig í Víðidal. Um er þó að ræða óyfirfarnar hitatölur sem gætu breyst lítillega. Að sögn Þorsteins V. Jónssonar, vakthafandi veðurfræðings á Veðurstofu Íslands, hefur hæð ríkt að undanförnu yfir Færeyjum sem hefur haldið frá öllum lægðum og borið hlýtt loft að sunnan yfir landið. Það komi þó til með að breytast lítillega á næstu dögum að sögn Þorsteins. Kólna tekur þó að áfram verði hlýtt í veðri en nú sæki þokuloft að landinu sunnan og vestanverðu. Á fimmtudaginn sé svo von á suðaustanátt með rigningu.
----------------------------------------

----------------------------------------
Title: Bongóblíða víða en þokan gæti læðst við sjávarsíðuna
Content: Líkt og landsmenn hafa án efa tekið eftir hafa undanfarnir dagar verið með hlýrra móti. Ekkert lát virðist á því fram í miðja vikuna segir í pistli veðurfræðings frá Veðurstofu Íslands þennan morguninn.Allmikil hæð milli Íslands og Færeyja stýrir veðrinu, og í dag er útlit fyrir hæga breytilega átt eða hafgolu og víða bjart veður, en líkur á þoku við suður- og austurströndina. Áfram mjög hlýtt í veðri og getur hiti víða farið yfir 20 stig inn til landsins, en heldur svalara í þokulofti við sjávarsíðuna.Þoka læðist að sjávarsíðunni.Birgir Þór HarðarsonNánar er hægt að fylgjast með veðurspánni á veðurvef okkar.
----------------------------------------


================================================================================
GROUP f1f780ea
================================================================================

----------------------------------------
Title: Rétt að fara ekki í viðræður við Arion
Content: Í febrúar afþakkaði stjórn Íslandsbanka boð stjórnar Arion banka um að hefja samrunaviðræður. Aðspurður kveðst Jón Guðni sannfærður um að stjórn Íslandsbanka hafi tekið rétta ákvörðun. Hann neitar því þó ekki að samruni bankanna myndi hafa ýmsa kosti í för með sér. „Það segir sig sjálft að með því að sameina tvo stóra banka í eina stærri einingu er hægt að ná fram stærðarhagkvæmni og auknum slagkrafti. Aftur á móti eru samkeppnissjónarmiðin hin hliðin á peningnum. Í sjálfu sér er hægt að heimfæra þetta yfir á hvaða geira sem er, þessa jafnvægislist á milli stærðarhagkvæmni og samkeppnissjónarmiða. Það er bara spurning hvort vegur þyngra í hverju tilfelli fyrir sig.“ Fyrir rúmum tveimur árum hóf Íslandsbanki samrunaviðræður við Kviku banka en þær viðræður runnu út í sandinn nokkrum mánuðum síðar. Er því ljóst að stjórnir bankanna höfðu trú á að samruninn hlyti blessun samkeppnisyfirvalda. Spurður um hvort hann sjái fyrir sér að Íslandsbanki og Kvika banki láti reyna á samrunaviðræður á ný kveðst Jón Guðni ekki útiloka neitt í þeim efnum. Nánar er rætt við Jón Guðna í Viðskiptablaðinu. Áskrifendur geta nálgast blaðið hér og viðtalið í heild hér.
----------------------------------------


================================================================================
GROUP 331ac362
================================================================================

----------------------------------------
Title: Guðmundur skoraði í sex marka jafntefli
Content: Guðmundur Þórarinsson var á skotskónum fyrir Noah er liðið gerði 3:3-jafntefli gegn Urartu í efstu deild armenska fótboltans í dag. Guðmundur, sem spilaði allan leikinn í vinstri bakverðinum, jafnaði metin fyrir Noah í 3:3 á 48. mínútu. Þetta var annað mark hans á tímabilinu í deildinni. Noah hefur nú þegar tryggt sér armenska meistaratitilinn, sem og sigur í bikarkeppninni, en liðið er með 72 stig á toppnum þegar tvær umferðir eru eftir.
----------------------------------------

----------------------------------------
Title: Ótrúleg tölfræði Man United undir stjórn Amorim
Content: Það hefur ekkert gengið hjá Manchester United í ensku úrvalsdeildinni í fótbolta undanfarið og sló félagið t.a.m. tvö félagsmet á föstudag þegar liðið tapaði fyrir Chelsea. Ruben Amorim tók við sem knattspyrnustjóri Manchester United þann 11. nóvember 2024 og hefur liðið spilað 26 leiki í ensku úrvalsdeildinni frá þeim tíma. Í þessum 26 leikjum hefur liðið aðeins náð í 24 stig, sem gerir 0.92 stig að meðaltali í leik. Það er lélegri tölfræði en hjá sögulega lélegu liði Derby County tímabilið 2007-08. Þá fékk Derby aðeins 11 stig í deildinni, sem er met. Paul Jewell tók við liðinu þegar 24 leikir voru eftir og náði ekki að vinna einn leik en náði þó fleiri stigum að meðaltali heldur en Amorim, 0.94. 0.92 - Ruben Amorim has won 24 points in 26 Premier League games, a points per game ratio of 0.92. This is lower than Paul Jewell's Premier League points per game (0.94), who managed 24 winless games at Derby when they finished on 11 points in 2007-08. Concerning. pic.twitter.com/ncNV2wHUF6
----------------------------------------


================================================================================
GROUP 20564d6d
================================================================================

----------------------------------------
Title: Þegar Þor­valdur í Síld og fisk varð ör­laga­valdur Loft­leiða
Content: Þorvaldur Guðmundsson athafnamaður, oftast kenndur við Síld og fisk, reyndist örlagavaldur í rekstri Loftleiða árið 1959. Grétar Br. Kristjánsson, sonur þáverandi stjórnarformanns Loftleiða, Kristjáns Guðlaugssonar, segir að Þorvaldur hafi sem stjórnarformaður Verzlunarsparisjóðsins, síðar Verslunarbankans, tryggt nauðsynleg lán til að Loftleiðir gætu keypt Douglas DC 6B-flugvélarnar sem urðu grunnurinn að velgengni flugfélagsins. Í þættinum Ísland í dag rekur Grétar söguna af því þegar Loftleiðir þurftu að endurnýja flugflotann og skipta út gömlu fjörkunum, Skymaster-vélunum, og fá í staðinn flugvélar með jafnþrýstiklefa sem gátu flogið ofar flestum veðrum. Árið 1959 bauðst Loftleiðum að kaupa notaðar DC 6B-flugvélar frá Pan Am. Fjármögnun hafi hins vegar brugðist á síðustu stundu. „Svo faðir minn, Kristján Guðlaugsson, var andvaka. Svo fór hann á göngu, þá var nú Reykjavík minni, og í Bankastræti hitti hann Þorvald Guðmundsson,“ segir Grétar. „Hann sér að Kristján er eitthvað áhyggjufullur og spyr hann hvað sé að. Og hann segir honum það. „Hvað vantar þig mikið“ segir Þorvaldur.“ Kristján hafi þá nefnt ákveðna tölu, sem var há fjárhæð. Þorvaldur hafi hins vegar spurt á móti hvort hann vildi ekki frekar tvöfalt hærri fjárhæð. „Og þetta varð til þess að þeir gátu keypt sexurnar, DC 6B,“ segir Grétar. Hann greinir einnig frá því hvernig pólitíkin blandaðist inn í spilið. Ráðamenn Flugfélags Íslands hafi beitt áhrifum sínum innan Sjálfstæðsflokksins til að reyna að stöðva þessi flugvélakaup Loftleiða. Kristján Guðlaugsson hafi hins vegar einnig verið vel tengdur inn í Sjálfstæðisflokkinn og fengið Bjarna Benediktsson, síðar forsætisráðherra, í lið með sér til að tryggja innflutningsleyfi fyrir flugvélunum. „Kristján minn! Trúum við Sjálfstæðismenn ekki á frjálst framtak? Ég skal gefa ykkur leyfið,“ segir Grétar að Bjarni hafi þá sagt við Kristján. Frásögn Grétars í þættinum Ísland í dag er hér: Ljósmynd frá Keflavíkurflugvelli frá komu þriðju Rolls Royce-vélar Loftleiða árið 1965 sýnir Grétar ásamt foreldrum sínum en þar eru einnig Alfreð Elíasson og kona hans, Kristjana Milla Thorsteinsson, að taka á móti Jóhannesi Markússyni flugstjóra og áhöfn hans. Grétar var þá orðinn framkvæmdastjóri afgreiðslufyrirtækis Loftleiða á flugvellinum. Hér er styttra myndskeið úr þættinum um kaupin á sexunum:
----------------------------------------


================================================================================
GROUP c890a5ed
================================================================================

----------------------------------------
Title: Engin framlög úr jöfnunarsjóði
Content: Hann segir m.a. í umsögninni að Grindavíkurbær bíði enn úrlausnar sinna mála og að þrátt fyrir samkomulag frá í febrúar í fyrra hafi enn ekki borist framlag vegna greiðsluerfiðleika til bæjarins. Þá sé brýn þörf á framlengingu bráðabirgðaákvæðis um að bærinn hljóti fasteignaskattsframlag til jafns við önnur sveitarfélög. Undanfarið hálft ár hafi Grindavíkurbær ítrekað óskað eftir samtali við innviðaráðuneytið um mögulegar leiðir til þess að tryggja sveitarfélaginu eðlileg útgjaldajöfnunarframlög vegna fólksfækkunar og fordæmalausra sviptinga sem orðið hafa í aðstæðum sveitarfélagsins. Segir hann að hægur vandi ætti að vera að festa í lög sérreglu sem taki mið af því að íbúafjöldi sveitarfélagsins hefur minnkað um tugi prósenta frá rýmingu bæjarins hinn 10. nóvember 2023. Frá þeim tíma og til seinustu áramóta fækkaði íbúum með lögheimili í Grindavík um 2.366, eða um 63,6%, og birtir hann upplýsingar sem sýna að til viðbótar hefur íbúum fækkað það sem af er árinu 2025 til 5. maí sl. um 930. Segir Fannar að það yrði algert reiðarslag fyrir sveitarfélagið ef ekki verður brugðist við óskum þess. „Sú fordæmalausa fólksfækkun sem átt hefur sér stað í Grindavík leiðir til þess að sveitarfélagið fær engin framlög skv. reiknireglum [Jöfnunarsjóðs sveitarfélaga], ekki einu sinni fólksfækkunarframlag,“ segir Fannar Jónasson bæjarstjóri Grindavíkurbæjar í umsögn bæjarins um frumvarp innviðaráðherra um breytingar á almennum jöfnunarframlögum jöfnunarsjóðsins. „Þetta er gríðarleg breyting því á síðasta ári voru heildarframlög til Grindavíkurbæjar um 1,1 [milljarður kr.] úr Jöfnunarsjóði sveitarfélaga. Samsvarandi fjárhæð á árinu 2025 mun því skiptast milli annarra sveitarfélaga um land allt sem þannig munu með beinum hætti hagnast fjárhagslega á þeim hamförum sem riðið hafa yfir Grindavík. Það hlýtur hvert mannsbarn að sjá að slíkar reglur eru vægast sagt mjög gallaðar og þarfnast sértækrar breytingar svo tryggja megi fjárframlög frá sjóðnum til Grindavíkur á árinu 2025,“ segir í umsögn Fannars. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------

----------------------------------------
Title: Úkraína fær mesta athygli
Content: Hvernig getur það verið í ljósi þess að fáir Íslendingar eru í Úkraínu? „Úkraína er í raun okkar stærsta stuðningsland hvað varðar til dæmis efnahagsaðstoð, varnaraðstoð og þróunaraðstoð. Heildaraðstoðin á þessu ári er að nálgast sex milljarða. Svo eru það hinir gífurlegu pólitísku hagsmunir sem tengjast Úkraínu og nær öllu alþjóðasamstarfi þessa dagana. Þar með talið á vettvangi Sameinuðu þjóðanna, Öryggis- og samvinnustofnunar Evrópu, Atlantshafsbandalagsins, í norrænu samstarfi og samstarfi Norðurlandanna og Eystrasaltsríkjanna (NB8). Einnig samstarfi okkar við Evrópusambandið og Bandaríkin en þar er Úkraína miðlæg í öllu starfi. Það þýðir að ég þarf í hlutverki mínu sem sendiherra Íslands gagnvart Úkraínu að fara reglulega til Úkraínu á fundi en ég hef verið að fara að jafnaði tvisvar í mánuði til Úkraínu. Þegar ég er ekki í Úkraínu er ég í sambandi við aðila í Úkraínu, ekki síst hjá stjórnvöldum og þá sérstaklega við kollega mína í utanríkisráðuneytinu og NB8-sendiráðunum. Ég er einnig í sambandi við kollega mína hér í Póllandi af því að töluvert af því sem gerist hér í Póllandi tengist náttúrulega því sem er að gerast í Úkraínu enda nálægðin mikil. Þannig að Úkraína er og verður óhjákvæmilega mjög fyrirferðarmikil í mínum störfum. Íslensk stjórnvöld hafa skuldbundið sig gagnvart Úkraínu til að veita margvíslegan stuðning, pólitískan, efnahagslegan, mannúðartengdan og varnartengdan.“ Hvaða árangri er samstarf Íslands og Úkraínu að skila? „Ísland er auðvitað ekki stór leikandi á alþjóðasviðinu en samstarfið skilar árangri á nokkrum sviðum. Eitt af því er pólitískt. Fyrir Úkraínu skiptir máli að eiga sem flest bandalagsríki. Því fleiri ríki, þeim mun betra. Það telur að hafa Ísland í ríkjahópnum. Það er til dæmis betra fyrir Úkraínu að Norðurlöndin fimm og Eystrasaltsríkin þrjú vinni saman innan NB8-samstarfsins, heldur en ef hin norrænu löndin fjögur væru að vinna þar saman án Íslands og Eystrasaltsríkjanna. Það myndi ekki vera gott.“ En er samstarfið sjálft að skila eiginlegum árangri í Úkraínu? „Já, ég myndi segja það. Ég verð fyrst að segja að það sem skiptir Úkraínu mestu máli í augnablikinu er að geta sýnt að þau hafi samstöðu og stuðning utan frá. Og sú samstaða og sá stuðningur birtist siðferðislega en líka efnislega. Efnislegi stuðningurinn felst í þeim efnahagsstuðningi sem er verið að veita og þeim stuðningi til varna sem er verið að veita líka. Í samræmi við óskir úkraínskra stjórnvalda hefur Ísland t.d. veitt öflugan stuðning við enduruppbyggingu orkuinnviða sem sæta kerfisbundnum árásum af hendi Rússa auk margskonar mannúðaraðstoðar. Er þessi stuðningur nægilegur? Nei. Þyrfti hann að vera meiri? Já. En er hann verulegur? Já. Er hann að skila árangri? Já. Staðreyndin er sú að það sem við héldum að væri annar öflugasti her í heimi hefur ekki náð þeim árangri sem hann ætlaði sér á þessum rúmu þremur árum sem eru liðin frá því að allsherjarinnrásin hófst,“ segir Friðrik og vísar til rússneska hersins. „Þannig að eitthvað er verið að gera rétt. Það má hins vegar velta fyrir sér hvað þarf að gera. Það er augljóslega ekki nóg gert af því að stríðið heldur áfram. Innrásin hefur ekki verið stöðvuð og árásarhernum hefur ekki verið hrundið. En hvað þarf að koma meira til svo að átökum ljúki? Það er náttúrlega eitt af því sem við stöndum frammi fyrir í dag,“ segir Friðrik. Hvernig meturðu þróun mála í Úkraínu sjálfri, hafandi farið oft og tíðum meðal annars til Kænugarðs? „Úkraínumenn eru auðvitað orðnir mjög þreyttir á þessu stríði, þeir þrá náttúrlega frið og eru tilbúnir til þess að gera ýmislegt til þess að geta náð fram friði. Á sama tíma er maður ekki að finna fyrir neinni uppgjöf. Það er með ólíkindum hvað þeir eru úrræðagóðir og hvernig þeim tekst að leysa ótrúlegustu hluti við afar krefjandi aðstæður. Til dæmis hafa Úkraínumenn haldið áfram að flytja út korn og matvæli í stórum stíl þrátt fyrir stríðið. Síðan hefur þessu stríði fylgt viss iðnbylting í Úkraínu. Það sem Úkraínumenn hafa gert á stuttum tíma í varnarmálum er hreint ótrúlegt. Og þegar þessum stríðsátökum lýkur á sú tækniþróun eftir að skila sér fyrir þetta land í framtíðinni. Það má í raun ræða um byltingu á sviði öryggis- og varnarmála og í herkænsku og hertæknifræði. Það mun hafa langvarandi áhrif á það hvernig Vesturlönd og aðrir munu nálgast möguleg vopnaátök framtíðarinnar. Þannig að ég segi fyrir mitt leyti að þrautseigjan sem maður kynnist hjá Úkraínumönnum er mjög sérstök og hvetjandi. Að sama skapi er því ekki að neita að fólk er orðið langþreytt og það segir augljóslega til sín.“ Þú nefnir að Úkraínumenn vilji frið. Eru menn farnir að sjá til lands? „Það vonar enginn meira en Úkraínumenn að menn fari að sjá til lands varðandi stríðslok. Það var til dæmis viðtal við mann í Morgunblaðinu ekki alls fyrir löngu sem rekur sjálfboðastofnun varðandi gerviútlimi. Hann beinlínis sagði að það þyrfti kannski að gera það sama við Úkraínu og við sjúklingana hans, sem sagt fara í ákveðna aflimun með því að skera af þau svæði sem Úkraína er búin að tapa. Þetta er nokkuð sem stjórnvöld í Úkraínu myndu aldrei taka undir eða segja opinberlega. En það þarf að komast að einhverri niðurstöðu, en þar verður Úkraína fyrst og fremst að ráða ferð. Friður, hvernig sem hann verður, þarf líka að fela í sér ákveðið réttlæti fyrir Úkraínu og trúverðuga varnagla þannig að hann haldi.“ Við erum hér að ræða saman í sendiráði Íslands Varsjá. Í hverju felast verkefni sendiráðsins? „Þau eru margþætt. Það er náttúrlega fjölmennt samfélag Pólverja á Íslandi og það hefur ákveðin áhrif hingað. Hér eru nú þrjú flugfélög að fljúga milli landanna, Play, Wizz Air og LOT, þannig að ferðamennska milli landanna er að aukast. Ég held að Pólverjar séu orðnir fjórða stærsta þjóðin í komum til Keflavíkur. Viðskipti ríkjanna eru líka að aukast. Íslensk fyrirtæki eru að auka umsvifin hér í Póllandi og það eru tækifæri til að auka innflutning frá Póllandi til Íslands og frá Íslandi til Póllands. Menningarsamstarf ríkjanna er líka í vexti en þar hefur samstarfið innan EES-sjóðanna meðal annars hjálpað til en Pólland er í raun einn stærsti samstarfsaðilinn. Ríkin eiga einnig í nánu samstarfi í öryggis- og varnarmálum en þar eru Pólverjar svolítið leiðandi. Síðan eigum við í samstarfi við Pólverja á alþjóðasviðinu, þar með talið innan Atlantshafsbandalagsins (NATO) og Eystrasaltsráðsins en Pólverjar taka við forystu í því af Eistum 1. júlí,“ segir Friðrik en svo vill til að sama dag láta Pólverjar af forystu innan ráðherraráðs ESB og Danir taka við keflinu. „Ég veit að Pólverjar líta svolítið til þess að nýta þennan samstarfsvettvang innan Eystrasaltsráðsins vel. Það kemur í kjölfarið á formennsku þeirra í Evrópusambandinu og er minni vettvangur en með líkt þenkjandi lönd þar innan dyra: Norðurlöndin fimm, Eystrasaltsríkin þrjú og svo Pólland og Þýskaland.“ Sérðu sem sagt fyrir þér að vægi Póllands í viðskiptum og utanríkisviðskiptum Íslands muni aukast á næstu árum? „Ég held að það séu í öllu falli mörg tækifæri til þess,“ segir Friðrik. Hann er nú eini útsendi starfsmaðurinn og er svo með fjóra staðarráðna starfsmenn og þar af tvo í hlutastarfi. Loks mun Ragnheiður Kolsöe ganga til liðs við sendiráðið í ágúst en hún starfar nú hjá fastanefnd Íslands í Genf. Sú styrking tengist meðal annars auknum umsvifum út af Úkraínu. Þá vill sendiráðið geta sinnt Rúmeníu og Búlgaríu betur. Friðrik Jónsson, sendiherra Íslands í Póllandi, segir málefni Úkraínu kalla á mikla athygli sendiráðsins en hann er jafnframt sendiherra Íslands gagnvart Úkraínu, Búlgaríu og Rúmeníu. Sendiráð Íslands í Varsjá er á 8. hæð skrifstofubyggingar við Aleja Armii Ludowej, götuna sem kennd er við pólska herinn í borgarhlutanum Śródmieście, og þaðan er mikið útsýni yfir stóran almenningsgarð. Norska sendiráðið er á 10. hæðinni í sama húsi. Samtalið hefst á að spyrja Friðrik hversu mikla athygli Úkraína tekur frá hans störfum. „Hún tekur vel yfir helming af mínum tíma og stundum alveg upp í 60-70 prósent af mínum tíma,“ segir Friðrik. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------

----------------------------------------
Title: Vilja gamaldags hús í gamla bænum
Content: „Skipulagið sem Reykjavíkurborg lét gera er í sama anda og við sjáum um alla borg, sem er 3-5 hæða kassar á djúpum byggingarreitum, dimmum íbúðum og flötu þaki. Þetta er það sama og við sjáum á Hlíðarenda, Vogabyggð og Sunnusmára. Það eru engin gæði í því sem þarna er verið að búa til og það er verið að traðka á sögu og menningu Reykjavíkur.“ Hann segir það hafa gleymst í skipulagi Reykjavíkur að skilgreina mikilvægi hafnarsvæðisins. „Það skilja allir mikilvægi Tjarnarinnar og Austurvallar á meðan höfnin er afskipt. Fólk myndi sperra eyrun ef það kæmu fram hugmyndir um að byggja við Tjörnina eða á Austurvelli til að þétta byggð. Höfnin er mjög mikilvægt svæði og í sögulegu samhengi er hægt að gefa sér að Ingólfur Arnarson hafi stigið þarna fyrst á land og þetta hefur verið tenging við umheiminn í gegn um aldirnar og á síðustu áratugum saga skipasmíða í landinu.“ Hópurinn hefur barist fyrir því að þetta svæði verði skipulagt með tilliti til samhengis byggðar og hafnar og kynnti niðurstöðu sína á sunnudaginn var. „Það eru tvær grófar tillögur hvernig þetta svæði gæti litið út til samanburðar við þær tillögur sem hafa verið lagðar fram og samþykktar. Okkar tillögur ganga út á að þarna myndist samfella við gömlu byggðina fyrir ofan Mýrargötuna eins og Bakkastíg og Nýlendugötu.“ Við vinnuna var stuðst við þrívíddartækni eða tölvuleikjatækni. Búið er að gera þrívíddarmódel af allri Reykjavík og smíðuð þrívíddarmódel af húsum inn á reitinn þannig að fólk á að geta séð þetta eins og af jörðu niðri. Spurður hvort þessi tillaga sé ekki of seint fram komin þar sem búið er að skipuleggja og selja lóðina segir Páll að ekki sé byrjað að byggja, þannig að ennþá sé hægt að skipta um skoðun. „Lóðarhafar eru í startholunum og Örn hjá M3 kom á vinnustofuna og er fullkomlega meðvitaður um þetta allt saman. Þetta er það mikilvægt svæði að það þarf að fá betri umfjöllun og allt aðra nálgun því þetta er síðasti bitinn af hafnarsvæðinu sem hefur ennþá sögulega skírskotun sem teygir sig aftur til landnáms,“ segir Páll. Örn V. Kjartansson framkvæmdastjóri M3 fasteignaþróunar segir að sér lítist vel á að áhugafólk um skipulagsmál taki höndum saman og leggi fram tillögur, en það sé of seint fram komið að leggja til eitthvað annað en glænýtt skipulag sem borgin sjálf lét gera og seldi. „Ég keypti lóðirnar með því deiliskipulagi sem borgin hafði látið gera og við byrjum í sumar ef allt gengur eftir. Ég tel skynsamlegra að horfa til reita sem ekki er nýlega búið að skipuleggja og líka vegna þess að borgin hefur ekki verið tilbúin að hlusta á hugmyndir eins og þessar, á þessum reit.“ Hann nefnir svæði þar sem átti að vera leikskóli en verður borgarlóð. „Svo er svæðið næst höfninni þar sem núna eru skúrar í kringum ferðaþjónustu og athafnasvæði slippsins. Það yrði sannarlega góð breyting að breyta 200-300 bílastæðum í fallega íbúðauppbyggingu á þessu svæði við Vesturhöfn.“ Örn bendir á að búið sé að fara í landfyllingu fyrir framan fyrirhugaða byggð, búa til gönguleið og umbreyta landinu frá því sem var, þegar Daníelsslippurinn var þarna. „Sagan getur verið lifandi þótt ekki sé haldið í gamla hluti. Við munum byggja á auðri lóð og ætlum að byggja fallega íbúðabyggð með göngutengingum í kring, sem er ofan á í dag.“ „Við vorum með þverfaglega vinnustofu um Vesturbugt þar sem slippasvæðið við Mýrargötu var tekið fyrir. Ástæðan fyrir því að við tökum þetta svæði fyrir er vegna tillagna í deiliskipulagi sem gerir ráð fyrir íbúðabyggð með 177 íbúðum,“ segir Páll Jakob Líndal umhverfissálfræðingur um verkefni og hugmyndafræði sem snýst um að byggja inn í byggðamynstur og taka mið af sögunni þegar reitir í gamla bænum eru skipulagðir. Hann segir markmið vinnunnar að koma með grófar tillögur að því hvernig þetta svæði geti þróast til framtíðar. Margir hafi komið að vinnunni, eins og leikmenn, Háskólinn og borgarfulltrúar. Þeir borgarfulltrúar sem mættu komu frá Sósíalistaflokknum, Framsóknarflokknum og Sjálfstæðisflokknum. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------

----------------------------------------
Title: Skylt að veita aðgang að hljóð- og myndupptökum
Content: Spurningu um hvort þetta eigi við um þau ökutæki sem eru með slíkan búnað innbyggðan, eða hvort krafist sé að tryggingartakar komi upp slíkum búnaði í bílum sínum, segir Hildur Björk að þetta eigi aðeins við um búnað sem til staðar sé í bifreiðum, en engin krafa gerð um að bæta við slíkum búnaði í ökutæki. Markmiðið með ákvæðinu sé að hafa heimild í skilmála svo unnt sé að nýta gögn úr tækjabúnaði ökutækja til þess að komast að réttri niðurstöðu í tjónamálum, t.d. þegar ágreiningur sé um hvað gerst hafi. Þá segir í svarinu að ákvæðið eigi við um atburði þar sem tjón hefur orðið, en ekki væri óskað upplýsinga um annað, enda hefði VÍS ekki hagsmuni af slíku. Fram kemur að í persónuverndarstefnu VÍS komi fram að þær persónuupplýsingar sem VÍS vinni úr séu nýttar í samræmi við tilgang vinnslunnar, t.d. til þess að leysa úr ágreiningi við afgreiðslu tjóna. Spurningu um hvernig tryggingartakar geti treyst því að VÍS fari leynt með persónulegar upplýsingar tryggingartaka sem fram kunni að koma á hljóð- eða myndupptökum, svarar Hildur Björk þannig að fyrirtækið beri ábyrgð á vinnslu og meðferð persónuupplýsinga sem unnið sé með í starfsemi félagsins og teljist því ábyrgðaraðili samkvæmt lögum um persónuvernd. VÍS hafi sett reglur um vinnslu persónuupplýsinga sem ætlað sé að tryggja að starfsfólk VÍS vinni samkvæmt persónuverndarlögum og í samræmi við góða viðskiptahætti. Starfsemi félagsins krefjist þess að meðhöndla þurfi mikið magn persónuupplýsinga, þ.m.t. viðkvæmar persónuupplýsingar. Mikil áhersla sé lögð á meðhöndlun og trúnað um persónuupplýsingar í starfseminni sem og við þjálfun starfsfólks. Strangar aðgangsstýringar séu að öllum persónuupplýsingum. Nýtt ákvæði hefur verið tekið upp í skilmála ökutækjatrygginga VÍS, þar sem segir að hafi „tjónsatburður orðið er tryggðum eða hverjum þeim sem gerir kröfur um bætur í trygginguna, skylt að varðveita og veita VÍS aðgang að hljóð- og myndupptökum og hverskyns rafrænum upplýsingum sem skráðar eru í tölvubúnaði ökutækisins eða aukabúnaði þess.“ Í skriflegu svari Hildar Bjarkar Hafsteinsdóttur markaðsstjóra VÍS við fyrirspurn Morgunblaðsins segir að með téðri breytingu sé verið að bæta inn í skilmálana samhljóða ákvæði og verið hafi í skilmála kaskótryggingar ökutækja frá 1. janúar 2024. Sambærileg ákvæði hafi einnig verið að finna í skilmálum annarra íslenskra tryggingafélaga um nokkurra ára skeið. Ákvæðið sé því ekki nýtt af nálinni, en VÍS hafi verið síðast tryggingafélaga að bæta því inn í skilmála kaskótryggingar, en ekki séu öll tryggingafélög með ákvæðið inni í lögbundinni ábyrgðartryggingu ökutækja. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------

----------------------------------------
Title: Konur taka yfir verkalýðshreyfinguna
Content: Haft var eftir Sif Ríkharðsdóttur, prófessor í almennri bókmenntafræði við Háskóla Íslands, í umfjöllun mbl.is að orðið valkyrja væri notað til að tákna konu sem sýni styrkleika, öryggi og hæfni til þess að geta tekið ákvarðanir. Túlkun Sifjar á orðinu valkyrja er einnig viðeigandi lýsing á konum í verkalýðshreyfingunni, en í fyrsta sinn eru nú allir þrír varaforsetar Alþýðusambands Íslands konur. Það eru þær Hjördís Þóra Sigurþórsdóttir, formaður Afls starfsgreinafélags, Sólveig Anna Jónsdóttir formaður Eflingar og Halla Gunnarsdóttir formaður VR. Auk ofangreindra varaforseta eru formenn þriggja stærstu stéttarfélaga ASÍ einnig konur. Halla er eins og áður segir formaður VR, Sólveig formaður Eflingar og Anna Júlíusdóttir formaður Einingar Iðju. Konur eru einnig í forsvari stjórnar BSRB en Sonja Ýr Þorbergsdóttir er formaður samtakanna og Arna Jakobína Björnsdóttir annar varaformaður. Þá er Kolbrún Halldórsdóttir formaður BHM og Brynhildur Heiðar- og Ómarsdóttir formaður Visku, sem hefur verið stærsta aðildafélag BHM. Hinum megin við borðið, hjá Samtökum atvinnulífsins, er kona einnig framkvæmdastjóri, Sigríður Margrét Oddsdóttir. Konur hafa einnig sett mark sitt á stórar samninganefndir en Inga Rún Ólafsdóttir er formaður samninganefndar sveitarfélaganna og Rakel Guðmundsdóttir formaður samninganefndar Reykjavíkurborgar. Tekið skal fram að þessi upptalning er ekki tæmandi. Í samtali við Morgunblaðið segir Halla Gunnarsdóttir að fjölgun kvenna við stjórnvölinn í verkalýðshreyfingunni sé mjög jákvæð þróun. „Þegar ég hóf að starfa innan verkalýðshreyfingarinnar fannst mér ég ferðast aftur í tímann hvað jafnréttismál varðar, hún er í grunninn mjög karllæg. Þrátt fyrir að konur séu núna í framvarðasveitinni er samt enn mikil kynjaskekkja innan ASÍ,“ segir Halla. Hún leiðir t.a.m. efnahags-, skatta- og verðlagsnefnd sambandsins og þar er hún eina konan af átta nefndarmönnum. VR hefur verið leiðandi innan ASÍ þegar kemur að hlut kvenna og að sögn Höllu kjósa VR-ingar hiklaust konur í forystu. Sé litið á söguna hafi kona hins vegar aðeins gegnt embætti formanns VR í rúm 4 ár af þeim 134 sem eru liðin frá stofnun félagsins, eða í rúm 3% af tímanum. „Mér þykir merkilegt að á sama tíma og konur eru í fleiri ábyrgðarstöðum í samfélaginu en nokkru sinni má merkja bakslag í jafnréttismálum. Það kallar á áleitnar spurningar. Kona í valdastöðu getur aldrei verið ein og sér mælikvarði á stöðu og réttindi kvenna, það þarf miklu meira að koma til, auk þess sem konur geta alveg misfarið með vald eins og karlar,“ segir Halla. Hún leggur áherslu á að þó það skipti máli að konur séu til jafns á við karla í æðstu embættum, þá skipti miklu meira máli hvað sé gert innan þeirra. „Ég tel þá ábyrgð að hvíla á herðum mínum og minna félaga í VR að verja það sem áunnist hefur og þoka réttindum og kjörum kvenna fram á við. Enn er mikill launamunur á milli hefðbundinna karla- og kvennastarfa og konur vinna mun fleiri ólaunaðar vinnustundir í hverri viku en karlar. Alvarlegasta birtingarmynd kynjamisréttis er síðan kynbundið ofbeldi og áreitni og þegar því hefur verið útrýmt má spyrja hvort jafnrétti sé loksins náð.“ Fjöldi íslenskra kvenna í ábyrgðarstöðum í sínu fagi fer ört vaxandi og hefur vakið nokkra athygli, allt frá forsetakjöri Höllu Tómasdóttur fyrir rúmu ári. Í desember tók við völdum ríkisstjórn Samfylkingar, Viðreisnar og Flokks fólksins sem nefnd var Valkyrjustjórnin. Orðið valkyrja var mikið notað eftir að þrír kvenkyns formenn stjórnmálaflokkanna, Kristrún Frostadóttir, Þorgerður Katrín Gunnarsdóttir og Inga Sæland, hófu viðræður um ríkisstjórnarmyndun. Þá er kona áfram biskup Íslands, Guðrún Karls Helgudóttir, Þórunn Sveinbjarnardóttir er forseti Alþingis og Silja Bára Ómarsdóttir nýkjörin rektor Háskóla Íslands, svo fleiri dæmi séu tekin. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------

----------------------------------------
Title: Bækur vekja okkur sem manneskjur
Content: Sigrún segir að þegar þau komi saman til að ræða bók þá leiði hún og leggi inn smá kynningu. „Við förum yfir tíma sögunnar, persónur, frásagnaraðferð, höfundinn og fleira. Þetta er ekki fyrirlestur heldur frekar samtal, en það gefur okkur mikið að átta okkur aðeins á hvernig bókmenntir þetta eru hverju sinni. Síðan er lifandi spjall þar sem við skiptumst á skoðunum um þá bók sem við höfum verið að lesa hverju sinni. Við erum ekkert alltaf sammála en fólk er beðið að rökstyðja sínar skoðanir, hvað það sé í bókinni sem veki einhverjar tilfinningar og fleira í þeim dúr. Okkur finnst öllum mannbætandi að vera í þessum leshring, enda lyfta bækur okkur í anda og vekja okkur sem manneskjur,“ segir Sigrún og bætir við að þau geri ýmislegt saman sem tengist bókunum, þau fari saman í kvikmyndahús þegar sýndar eru kvikmyndir gerðar eftir bókum sem þau hafa lesið, og ef settar eru upp sýningar byggðar á bókum sem þau taka fyrir, þá fari þau saman í leikhús. „Við reynum að gera meira úr hverjum lesfundi en einvörðungu að spjalla um bækurnar. Þegar við lásum bækur Guðrúnar frá Lundi þá kom ég til dæmis á fundinn með gamalt bollastell, dúka og fleira sem tónaði við þann tíma þegar sögur hennar gerast. Mér finnst gaman að skapa stemningu í kringum fundina, við reynum að hafa þetta sem mest lifandi og skemmtilegt, það gefur lífinu lit.“ Þegar Sigrún er spurð að því hvernig þau velji bækur til að lesa segir hún að allir geti komið með tillögur um hvaða bók skuli lesa næst og síðan sé það rætt. „Yfirleitt hefur ekki verið neitt vesen að komast að samkomulagi um það og við höfum lesið alveg ótrúlega fjölbreyttar bækur, bæði gamlar bókmenntir og nýjar. Við höfum lesið klassíkina eins og Laxness og Þórberg til dæmis, og ég hef stundum stungið upp á gömlum bókum í ljósi þess að ég þekki nokkuð vel okkar ríku bókmenntahefðar og sögu. Á tímabili lagði ég áherslu á að við læsum einvörðungu bækur eftir íslenska höfunda, en við höfum breytt því, við lesum líka þýddar bækur og þá veltum við fyrir okkur hvernig þýðingin er og ýmislegt fleira,“ segir Sigrún og tekur fram að allur gangur sé á hvernig fólki líki bækurnar. „Við vorum við það að gefast upp á að lesa Bréf til Láru eftir Þórberg Þórðarson en kvöldstundin þar sem við spjölluðum um bókina varð ein sú eftirminnilegasta. Þar fyrir utan gerðist sá merkisviðburður að meðan á lestri bókar stóð þá hrundi steinkarlinn úr fjallinu fyrir ofan Hala, bæ Þórbergs.“ Leshópurinn fer gjarnan á söguslóðir þeirra bóka sem eru lesnar, þau fóru til dæmis í Friðheima í Reykholti í Biskupstungum eftir að hafa lesið bókina Bláu trén í Friðheimum eftir frönsku konuna Lilian Zilberman. „Hún kom í sumarleyfi til Íslands árið 1963 og kynntist þá garðyrkjubóndanum Njáli á Friðheimum, giftist honum og settist að hér á landi. Við fengum að skoða gamla húsið þar sem Lilian bjó, en okkur finnst virkilega gaman að koma á söguslóðir bóka, við fórum til dæmis á Eyrarbakka eftir að hafa lesið bókina Ljósmóðirin eftir Eyrúnu Ingadóttur sagnfræðing, en sagan gerist þar. Eyrún skrifaði líka síðustu bók sem við lásum, Konan sem elskaði fossinn, og fjallar um náttúruverndarsinnann Sigríði í Brattholti. Við fórum í vettvangsferð um liðna helgi að Gullfossi, fossinum hennar Sigríðar, en þessi ferð var í leiðinni vor-uppskeruferðin okkar. Við gengum um svæðið við Gullfoss og skoðuðum og lásum skiltin sem þar eru um Sigríði, þessa stórmerku baráttukonu, og veltum þessari mögnuðu sögu og manneskju fyrir okkur. Þessi barátta hennar var algerlega ótrúleg og það sem hún lagði á sig,“ segir Sigrún sem hafði undirbúið smá texta á blaði um Sigríði með mynd af henni. „Ég hafði líka ljósritað mynd af Gullfossi sem ég límdi á glös og við skáluðum fyrir Sigríði við fossinn. Að aflokinni göngu um svæðið keyrðum við að Brattholti til að sjá bæjarstæðið þar sem hún bjó, ókum síðan Einholtsveginn til að kynna okkur betur staðhætti og fórum svo í Friðheima í Reykholti. Þar settumst við niður á huggulegu Vínstofunni og borðuðum miðdegisverð og við fengum að vera á sviðinu, þar sem við gátum verið út af fyrir okkur, svo við gætum spjallað saman í friði. Við enduðum vorferðina á heimsókn á Blue Hótel Fagralund í Reykholti. Ein í hópnum sagði okkur frá því þegar hún gekk Konungsveginn í spor Sigríðar, frá Gullfossi suður til Reykjavíkur, með hópi kvenna, en þá var Eyrún höfundur bókarinnar með í för og fræddi um Sigríði. Við Íslendingar eigum þessari baráttukonu margt að þakka, hún Sigríður gerði mikið fyrir okkur öll með því að koma í veg fyrir að Gullfoss væri virkjaður. Vissulega hafði ég heyrt um Sigríði í Brattholti og þessa dramatík um að hún hafi hótað að henda sér í fossinn, en þegar farið var að tala um Kárahnjúkavirkjun, þá vakti Ómar Ragnarsson hana upp sem aðgerðasinna fyrri tíma. Hún varð fyrirmynd fólks í baráttunni gegn þeirri virkjun, en það var ekki fyrr en árið 1979 sem Gullfoss var endanlega friðaður.“ „Við byrjuðum sem einhvers konar stofnun á bókasafninu á Álftanesi og vorum þar með bókmenntakynningar og fengum til okkar rithöfunda. Þar var hópurinn stofnaður fyrir þrettán árum af Guðrúnu Gísladóttur yfirmanni bókasafnsins og hún fékk mig til að leiða leshópinn, vitandi að ég hafði lengi kennt bókmenntir,“ segir Sigrún Oddsdóttir, forsprakki leshringsins Lesum saman, sem hefur allar götur síðan hist mánaðarlega yfir vetrartímann. „Við lesum eina bók í mánuði og við verðum búin að lesa sjötugustu bókina þegar við hittumst að afloknu sumarfríi klúbbsins í haust. Eftir heimsfaraldur varð hópurinn lokaðri og síðan þá höfum við hist í heimahúsum félaga. Þetta hefur verið nokkuð fastur kjarni, við erum enn nokkur sem höfum verið í hópnum frá upphafi, en svo hefur fólk komið og farið, við erum oftast um fimmtán manns. Við erum núna þrettán konur og fjórir karlar, svo það hallar á karlana, en það hefur reynst erfitt að fá karla til að vera með í hópnum, hvað sem því veldur. Ég legg mikla áherslu á að hafa karla í hópnum, því þá verður samtalið annars konar, fjölbreyttara og skemmtilegra. Við erum öll menntuð á ólíkum sviðum og störfum við allt mögulegt, en hvert og eitt okkar er prímus mótor, sterkir persónuleikar, sem gerir skoðanaskiptin líflegri.“ Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------

----------------------------------------
Title: Hið ljúfa líf: Öxl í öxl með straujárnssteik
Content: Nýverið hringdi Jón Örn, félagi minn og kóngur í Kjötkompaníi, í mig og sagðist vera með steik sem ég þyrfti endilega að prófa. Hann veit sem er að þegar ég sé tækifæri til að kveikja upp í Webernum þá er fátt til að stoppa mig (ég steiki fiskinn á grillinu allan veturinn til þess að setja þetta í rétt samhengi). En hvað var þetta sem hann vildi að ég prófaði. Jú, það var flat iron-steik sem hann hefur nýverið tekið að bjóða upp á. Gott og vel. Auðvitað prófum við þetta þótt ég verði að viðurkenna að ég hef ekki lagt mig eftir þessum bita þegar ég hef sótt steikhúsin heim. Saga þessa bita, sem er í raun axlarbiti af nautinu, á sér ekki mjög langa sögu. Það var rétt fyrir síðustu aldamót sem kjötiðnaðarmenn í Bandaríkjunum fóru að huga að því hvernig nýta mætti kjötskrokkinn betur, enda fór of mikið af afurðum hans í óþarfa eða seldist á of lágu verði. Hins vegar var axlarbitinn ekki auðveldur viðureignar, ekki síst vegna sinar sem gengur í gegnum hann þveran. Eftir nokkra rannsóknarvinnu og tilraunir fannst leið til þess að skafa kjötið í raun ofan af sinunum og af því kom fremur þunnur, en árennilegur biti. Hann reyndist auk þess, þótt ekki sé hann þykkur, afskaplega spennandi og hentugur til eldunar. Heitið flat iron dregur bitinn einfaldlega af þeirri staðreynd að honum svipar að lögun til botns á straubolta. Því er nærtækast að við köllum bitann straujárnssteik á íslensku. Allt skal íslenskað sem íslenska má og ég treysti því að Jón Örn og hans fólk aðstoði mig í þessu tiltekna máli. Allir sem mæta í Kompaní og vilja þennan bita eiga að biðja um straujárnssteik. En hvernig vill Jón að við eldum þennan sérstæða bita. Einfalt mál. Blússandi hita á pottjárnsgrindina, 300-350°C. Fjórar mínútur á hvorri hlið og láta svo hvíla í 10 mínútur. Ég er hins vegar blóðþyrstur maður (Inga Sæland hefur jú bæði kallað mig vampíru og Drakúla greifa á opinberum vettvangi). Ég grilla því steikina í 3,5 mínútur á hvorri hlið. Tvær mínútur við lokað grill og svo 1,5 við opinn hlemm. Beint inn og undir ál eða léreft. Og steikin verður að bíða í 10 mínútur. Það má einfaldlega ekki svindla í því efni því annars losar hún mikinn vökva. Með biðlund fæst ótrúlega góð, bragðmikil og vel fitusprengd steik sem bráðnar í munni. Þeir sem ætla að grilla í sumar eiga að láta vaða í straujárnið. Það er þess virði. Fljótlegt og skemmtilegt. Með þessu varð ég að prófa vín sem ég hef lengi beðið eftir. Hef auðvitað drukkið mikið af hvítvíni úr smiðju Oliviers Leflaives, eins eftirsóttasta víngerðarmanns Búrgúndí-héraðs, og eitthvað hef ég þefað af rauðvíninu þaðan líka. Meðal annars St.-Aubin. En nú er komið til landsins Santenay, sem er fyrirtaks þorp sem státar af miklum gæðum. Auðvitað Premier Cru og 2022. Þetta smellpassaði saman. Það þarf ekki risabolta með kjöti af þessu tagi. Flauelsmjúkt með góða fyllingu og öllu var haldið vel til haga. Ég er oft spurður út í það hvaða glös maður eigi að notast við þegar maður mundar vandað vín. Og glösin skipta máli. Sé einhver að rýna í myndina sem hér fylgir með þá valdi ég auðvitað drottninguna frá vinum mínum í Zalto. Það stenst því ekkert snúning. Um það eru eiginlega allir sammála. Það er að segja þeir sem hafa drukkið úr þessu glasi. Þeir einir vita hvað ég er í raun og sann að segja. Hið ljúfa líf er vikulegur lífstílsdálkur ViðskiptaMoggans Mikið er gaman að vera til. Það er í sífellu hægt að koma manni á óvart. Eitt sinn hélt ég til að mynda að nautalundin væri upphaf og endir alls þegar kom að því að komast í góða steik. Svo kom rib-eye og tomahawk og hvað þetta allt saman heitir sem gaman er að leika sér með. Og í samfélagi við gott fólk sem er með augun opin og leggur það á sig að sérhæfa sig á tilteknum sviðum er hægt að læra og dýpka skilning manns sjálfs á hlutum sem færa manni sanna gleði. Og maginn gleður mig. Stundum um of og þá er hlaupabrettið og 12 kílóa lóð til bjargar. En oftast sleppur þetta allt saman til. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------


================================================================================
GROUP 314cc6e3
================================================================================

----------------------------------------
Title: Verstappen tók fram úr á fyrsta hring og vann örugglega
Content: Max Verstappen hjá Red Bull vann öruggan sigur í sjöunda kappakstri tímabilsins í Formúlu 1 sem lauk á Ítalíu í dag. Oscar Piastri hjá McLaren var á ráspól en Verstappen tók djarflega fram úr honum á fyrsta hring og lét forystuna ekki af hendi eftir það.EPA-EFE / DANILO DI GIOVANNIÞetta er annar sigur Verstappen á tímabilinu og er hann í þriðja sæti á stigalista ökuþóra með 124 stig. Lando Norris er annar með 133 stig en Piastri efstur með 146 stig. Norris varð annar í kappakstri dagsins og Piastri þriðji. RACE CLASSIFICATION (LAP 63/63)P4 for Hamilton, his best race result for Ferrari so far 👏Double points for Williams 💪#F1 #ImolaGP pic.twitter.com/W4cuxhJR3s&mdash; Formula 1 (@F1) May 18, 2025
----------------------------------------


================================================================================
GROUP b2863d41
================================================================================

----------------------------------------
Title: Framkvæmdir við nýtt geðþjónustuhúsnæði Landspítala geti ekki beðið
Content: Landspítalinn hefur augastað á lóð fyrir nýtt húsnæði undir geðsvið spítalans.Fjármálaráðuneytið fól Nýjum Landspítala ehf. að hefja undirbúning að nýju geðþjónustuhúsi og dag-, legu- og göngudeildarhúsi. Hönnun bygginganna er ekki hafin og fjármagn hefur ekki verið eyrnamerkt ákveðnum byggingum. Gert var ráð fyrir fjármagni sem hægt væri að nýta í þjónustuna í öðrum áfanga nýs Landspítala á seinni hluta fjármálaáætlunar, samkvæmt ráðuneytinu.Runólfur Pálsson forstjóri Landspítalans segir að ekki sé hægt að bíða lengur eftir að framkvæmdir hefjist.Runólfur Pálsson er forstjóri Landspítalans.RÚV / Arnór Fannar Rúnarsson„Við höfum augastað á lóð. Þetta er náttúrulega mjög brýnt, við getum eiginlega ekki beðið lengur eftir að framkvæmdir hefjist. Við erum komin með augastað á lóð og viðræður eru í gangi þar að lútandi þannig að ég hef miklar væntingar til þess. Viltu segja hvar? Ég get ekki sagt um það á þessari stundu.“
----------------------------------------

----------------------------------------
Title: Vonast til að hægt verði að stytta biðlista eftir hjúkrunarrýmum
Content: Langvarandi dvöl inni á bráðasjúkrahúsi er ekki rétti staðurinn fyrir fólk sem bíður eftir hjúkrunarrýmum, að sögn Runólfs Pálssonar, forstjóra Landspítalans. Hann hefur væntingar til þess að staðan batni.Rúmlega hundrað sjúklingar á Landspítala og sjúkrahúsinu á Akureyri bíða eftir plássi á hjúkrunarheimilum. Tæplega 700 eru á biðlista og hafa aldrei verið fleiri. Runólfur segir það stórt vandamál fyrir spítalann. „Og náttúrulega fyrst og fremst þá sem fá ekki dvalarrými við hæfi því að langvarandi dvöl inni á bráðasjúkrahúsi er ekki rétti staðurinn fyrir fólk og skapar þá skert lífsgæði. En við horfum bjartsýn til framtíðar.“Stefnt er að því að rýmum verði fjölgað um 100 á þessu ári og síðast gær hófust framkvæmdir við nýtt 90 herbergja hjúkrunarheimili við Nauthólsveg í Reykjavík. „Við verðum að halda ótrauð áfram en höfum miklar væntingar til þess að staðan batni og það skapar auðvitað miklu betri aðstæður á Landspítala til að sinna þeim verkefnum sem þar eiga heima.“Spítalinn hafi farið í margvíslegar aðgerðir innan bráðaþjónustunnar til að ráða við ástandið en þær dugi skammt.„Vegna þess að verkefni aukast jafnt og þétt í takt við öra fólksfjölgun og breytta aldurssamsetningu þjóðarinnar. En við bara höldum áfram að finna lausnir og vonumst til þess að ekki líði á löngu þangað til að þetta ástand muni lagast. Ríkisstjórnin hefur sýnt þessu máli mikinn skilning og hefur boðað stórátak í þessum efnum þannig að ég treysti á það.“
----------------------------------------


================================================================================
GROUP 63120b54
================================================================================

----------------------------------------
Title: Heimila „grunnmagn“ matvæla til Gasa
Content: Ísraelsmenn ætla að leyfa flutning „grunnmagns“ af matvælum á Gasa. Þetta kom fram í tilkynningu frá skrifstofu forsætisráðherrans Benjamíns Netanjahú. Tveir mánuðir eru síðan Ísraelsmenn settu blátt bann á alla neyðaraðstoð til svæðisins. „Samkvæmt ráðleggingum hersins og vegna víðtækar hernaðaraðgerða til þess að sigra Hamas, mun Ísrael heimila innflutning á grunnmagni af matvælum fyrir íbúa til að koma í veg fyrir hungursneyð á Gasa,“ sagði í tilkynningunni. Þá sagði að Ísrael myndi „grípa til aðgerða til að koma í veg fyrir að Hamas komist í neyðaraðstoðina.
----------------------------------------

----------------------------------------
Title: „Stórfelldur landhernaður“ hafinn á Gasa
Content: Ísraelsher tilkynnti „stórfelldan landhernað“ í dag sem hluta af nýrri víðtækri hernaðaraðgerð á Gasa. Tilkynningin var gerð klukkustundum eftir að Benjamín Netanjahú, forsætisráðherra Ísraels, gaf til kynna að Ísrael væri reiðubúið til friðarviðræðna á Gasa við hryðjuverkasamtökin Hamas. Ísraelski herinn greindi frá því að á síðasta sólarhring hefðu hermenn „hafið stórfelldar aðgerðir á norður- og suðurhluta Gasa“. Þá sagði að „tugum hryðjuverkamanna og innviðum þeirra hefði verið eytt“. Almannavarnir á Gasa greindu frá því að að minnsta kosti 50 einstaklingar hefðu látið lífið í dag. Markmið hernaðaraðgerðarinnar er frelsun gísla og sigur yfir Hamas. Óbeinar viðræður um vopnahlé standa nú yfir í Doha í Katar. Netanjahú sagði að ísraelska sendinefndin ynni hörðum höndum að samkomulagi. Slíkt samkomulag innihéldi „frelsun allra gísla, brottvísun hryðjuverkamanna Hamas og afvopnun á Gasa“.
----------------------------------------

----------------------------------------
Title: Ísraelsstjórn heimilar lágmarksúthlutun matvæla á Gaza
Content: Ísraelar ætla að leyfa takmarkaðan flutning matvæla inn á Gaza-svæðið. Þetta staðfesti skrifstofa Benjamíns Netanjahú forsætisráðherra Ísraels í yfirlýsingu í kvöld. Þar segir að þetta sé gert í ljósi hertra hernaðaraðgerða Ísraelshers og til að forðast hungursneyð. Engin hjálpargögn hafa borist inn á Gaza síðan Ísrael lokaði algerlega fyrir flutning þeirra þangað fyrir rúmlega tveimur mánuðum. Í tilkynningunni sagði að Ísraelar myndu koma í veg fyrir að Hamas leggi hald á matarbirgðir sem bærust til Gaza.Alþjóðlegur þrýstingur hefur aukist mjög á að Ísraelsstjórn láti af algeru banni við afhendingu neyðaraðstoðar á Gaza eftir að hún fyrirskipaði stóraukinn þunga í hernaðargerðum á laugardag. Bannið hafi átt að þvinga fram uppgjöf Hamas, en stofnanir Sameinuðu þjóðanna hafa varað við afleiðingum matar-, vatns-, eldsneytis- og lyfjaskorts fyrir stríðshrjáða íbúana. Jean-Noel Barrot, utanríkisráðherra Frakklands, brýndi fyrir Ísraelsstjórn að flutningur hjálpargagna til Gaza yrði að vera umsvifalaus, óhindraður og umfangsmikill. Með hertum hernaðaraðgerðum á Gaza stefna Ísraelsmenn að frelsun þeirra gísla sem enn eru í haldi og útrýmingu Hamas-hreyfingarinnar. Árásir Ísraelshers hafa kostað fjölda lífa almennra borgara á Gaza, þar á meðal aragrúa barna. Á sama tíma vinna samningamenn hörðum höndum að vopnahléssamkomulagi í Katar, án beinnar aðkomu stríðandi fylkinga.
----------------------------------------

----------------------------------------
Title: Stórfelldur landhernaður hafinn á Gaza
Content: Stórfelldur landhernaður Ísraelshers er hafinn á norðan- og sunnanverðu Gaza. Frá þessu greindi herinn í tilkynningu á samfélagsmiðlinum X. Þar segir að undanfarna viku hafi flugherinn gert loftárásir á 670 skotmörk á Gaza sem sögð eru tengjast Hamas, til þess að trufla undirbúning Hamas-liða og styðja við aðgerðir á jörðu niðri.Heilbrigðisyfirvöld á Gaza segja að nokkur hundruð hafi látið lífið í árásum Ísraelshers síðustu daga, þar af rúmlega hundrað síðasta sólarhring.Engin starfsemi er á sjúkrahúsum á norðanverðu Gaza eftir að Ísrael hertók indónesíska spítalann. Aðeins nokkrir dagar eru síðan evrópski spítalinn á Gaza varð óstarfhæfur eftir árás Ísraelsmanna. Yfir hundrað eru látnir eftir árásir Ísraelshers frá sólarupprás í morgun, samkvæmt heimildum Al Jazeera. Yfirvöld á Gaza sögðu fyrr í morgun að minnst 33 hafi látið lífið, þar af yfir helmingurinn börn.Hernaðarsérfræðingar telja að með árásunum séu Ísraelsmenn að þvinga Palestínumenn til að yfirgefa Gaza, og þær jafnist á við þjóðernishreinsanir. Ísraelsstjórn hefur komið í veg fyrir að hjálpargögn berist til Gaza síðan fyrsti hluti vopnahléssáttmála Ísraels og Hamas rann út í byrjun mars.Ísrael tilkynnti seint á föstudag að herinn ætlaði að herða aðgerðir sínar á Gaza, til þess að auka þrýsting á að Hamas leysti gíslana sem eru eftir í haldi þeirra.Hamas greindi frá því í gær að nýjar viðræður við Ísraelsstjórn væru hafnar í Doha í Katar.Benjamin Netanjahú forsætisráðherra Ísraels sagði í morgun að stjórn hans væri reiðubúin að ná samkomulagi sem innihaldi endalok átakanna á Gaza. Þá verði Hamas að láta alla gísla af hendi, allir vígamenn Hamas að yfirgefa Gaza og öll Gaza-ströndin yrði afvopnuð.
----------------------------------------


================================================================================
GROUP 240349db
================================================================================

----------------------------------------
Title: Grindavík fór illa með Þrótt
Content: Grindavík gerði einstaklega góða ferð í Laugardalinn og lagði þar Þrótt úr Reykjavík örugglega að velli, 4:2, í þriðju umferð 1. deildar karla í knattspyrnu í kvöld. Með sigrinum fór Grindavík upp í sjötta sæti þar sem liðið er nú með fjögur stig. Þróttur er í áttunda sæti, einnig með fjögur stig. Ármann Ingi Finnbogason kom Grindvíkingum yfir eftir tólf mínútna leik og Breki Þór Hermannsson tvöfaldaði svo forystuna skömmu fyrir leikhlé með marki úr vítaspyrnu. Áður en fyrri hálfleikur var úti minnkaði Eiríkur Þorsteinsson Blöndal muninn fyrir Þrótt og staðan því 2:1 í hálfleik. Adam Árni Róbertsson bætti við þriðja marki gestanna úr Grindavík 69. mínútu og fjórum mínútum síðar skoraði Breki Þór annað mark sitt og fjórða mark liðsins. Adam Árni fékk svo sitt annað gula spjald og þar með rautt 13 mínútum fyrir leikslok. Jakob Gunnar Sigurðsson minnkaði muninn fyrir Þrótt á 90. mínútu en var það um seinan fyrir heimamenn og fyrsti sigur Grindavíkur í sumar staðreynd. Í blálokin fékk varamaðurinn Sölvi Snær Ásgeirsson, leikmaður Grindavíkur, beint rautt spjald fyrir ljóta tæklingu.
----------------------------------------

----------------------------------------
Title: Skoraði þrennu í fyrri hálfleik
Content: Gabríel Aron Sævarsson gerði sér lítið fyrir og skoraði þrennu fyrir Keflavík í fyrri hálfleik þegar liðið heimsótti Þór á Akureyri og vann 4:2 í þriðju umferð 1. deildar í knattspyrnu í dag. Með sigrinum fór Keflavík upp í toppsæti deildarinnar þar sem liðið er með sex stig. Þór er í sjötta sæti með fjögur stig. Gabríel Aron, sem er 19 ára gamall, braut ísinn eftir aðeins fimm mínútna leik áður en Sindri Snær Magnússon tvöfaldaði forystu Keflvíkinga á 22. mínútu. Atli Þór Sindrason minnkaði muninn fyrir Þór fimm mínútum síðar en ekki leið á löngu þar til Gabríel Aron skoraði annað mark sitt og þriðja mark Keflavíkur. Áður en fyrri hálfleikur var úti skoraði hann svo þriðja mark sitt og sá til þess að Keflavík var með 4:1 forystu í leikhléi. Rúmum stundarfjórðungi fyrir leikslok minnkaði Ingimar Arnar Kristjánsson muninn fyrir Þór en nær komust heimamenn ekki og sterkur útisigur Keflavíkur niðurstaðan.
----------------------------------------

----------------------------------------
Title: Rétt misstu af umspilssæti
Content: Fortuna Düsseldorf mátti þola 4:2-tap gegn Magdeburg í lokaumferð þýsku B-deildarinnar í dag. Düsseldorf endaði í sjötta sæti deildarinnar með 53 stig, fimm stigum frá Elversberg í þriðja sætinu sem er umspilssæti. Ísak Bergmann Jóhannesson spilaði allan leikinn fyrir Düsseldorf og minnkaði muninn í 3:2 á 81. mínútu. Valgeir Lunddal kom inn á í hálfleik fyrir Düsseldorf og var síðan tekinn út af á 87. mínútu. Hólmbert Aron Friðjónsson og félagar í Preussen Münster héldu sér uppi í þýsku B-deildinni en liðið gerði 2:2-jafntefli gegn Ulm í dag. Hólmbert var allan leikinn á bekknum fyrir Preussen Münster.
----------------------------------------


================================================================================
GROUP 4f0ee8f5
================================================================================

----------------------------------------
Title: Ein óvæntustu úr­slit Euro­vision-sögunnar
Content: Að loknu dramatísku Eurovision kvöldi í Basel er margt sem fólk klórar sér í kollinum yfir. Austurríkismaðurinn JJ stóð óvænt uppi sem sigurvegari með lagi sínu Wasted Love. Veðbankar töldu allar líkur á sigri Svía sem komust ekki í topp þrjú. Fréttamaður hefur fylgst grannt með Eurovision síðustu ár, og getur með sanni sagt að heildarúrslitin hafi verið ein þau óvæntustu í sögunni. Ísland endaði í 25. sæti af 26. Næstsíðasta sæti á úrslitakvöldinu er þó alls ekki lélegur árangur, enda komst Ísland áfram úr undanúrslitunum, annað en ellefu ríki sem sátu eftir með sárt ennið. Flutningur Væb var að þeirra sögn óaðfinnanlegur og öllum í hópnum leið frábærlega þegar þau stigu af sviðinu. Það sem átti síðan eftir að gerast er eiginlega ótrúlegt. Eins og alltaf spá veðbankar fyrir um hver þeir telja að vinni keppnina. Í ár var það Svíþjóð og í mínum eyrum hljómaði það mjög svo réttmætur dómur. Sænski sánuflokkurinn var með þrælskemmtilegt lag sem margir höfðu hlustað stanslaust á síðustu vikur. Svíarnir fengu 126 stig frá dómnefndum, sem mér þótti fulllítið. En ég hugsaði að það væri minnsta mál, þeir myndu rústa símakosningunni. Á sama tíma hafði Austurríki fengið 258 stig frá dómnefndum en ég taldi litlar líkur á að þeir myndu fá mörg stig frá almenningi. Til að gera langa sögu stutta, þá hafði ég mjög svo rangt fyrir mér. Svíarnir fengu einungis 195 stig frá almenningi, eftir að lönd eins og Ísrael og Eistland höfðu fengið 297 og 258 stig. Um leið og stig Svíanna voru kynnt var ljóst að þeir ættu ekki möguleika á að vinna. Þeir enduðu í fjórða sæti. Einu sem áttu raunhæfan möguleika voru Frakkar, Sviss, Austurríki og Ísrael. Ísrael hafði þarna þegar fengið sín stig frá almenningi og var á toppnum. Frakkland fékk svo sín stig frá almenningi. Þau voru einungis fimmtíu talsins, sem kom á óvart. Þá voru bara eftir Austurríki, Sviss og Ísrael. Sviss fékk núll stig frá almenningi. Núll stig. Svisslendingar fengu 214 stig frá dómnefndum, og voru eflaust farnir að láta sig dreyma um eitt efstu sætanna, en núll stig frá almenningi sem kom gríðarlega á óvart. Þeir heltust úr lestinni. Þá átti bara eitt ríki eftir að fá sín stig. Austurríki. Það dró smá úr spennunni að þarna vissi ég að Austurríki myndi vinna, því danski blaðamaðurinn sem sat við hliðina á mér í blaðamannahöllinni var með skjal þar sem hann var búinn að reikna út hversu mörg stig væru eftir í pottinum. Sá stigafjöldi nægði til að sigla fram úr Ísrael. Eftir smá stund sem mörgum þótti líklegast dramatísk var tilkynnt að Austurríki vann keppnina og JJ því 69. sigurvegari Eurovision. Þetta var þó alls ekki það eina sem hafði komið fólki á óvart með niðurstöðuna. Ég ræddi við nokkra í blaðamannahöllinni og upplifði auðvitað viðbrögð fólks. Hér að neðan stikla ég á stóru varðandi það sem vakti athygli fólks í blaðamannahöllinni. Spánn fékk einungis tíu stig frá almenningi. Söngkonan Melody var mjög vinsæl meðal hörðustu aðdáenda Eurovision, en það dugði henni ekki. Danir fengu bara tvö stig í símakosningunni. Þetta var lag sem var á miklu flugi síðustu dagana fram að úrslitum, en hinni færeysku Sissal tókst ekki að ná í gegn. Þessi tvö stig komu bæði frá Íslandi. Bretland fékk núll stig í símakosningu. Það gerist eiginlega alltaf að þeir fái núll stig í öðrum hvorum flokknum, en þetta lag var öðruvísi en önnur framlög Breta. Þetta var smá söngleikjalag og demógrafía til staðar sem hefði átt að kjósa þetta lag. En hún gerði það ekki. Mér fannst það koma mest á óvart að Malta fékk bara átta stig í símakosningu. Hélt hún fengi 100+. En ég hafði rangt fyrir mér. Mjög rangt fyrir mér. Holland fékk 42 stig frá almenningi. Þetta lag er svo vinsælt, hvernig fékk það bara 42 stig? Ég skil ekki alveg. Finnland bara almennt kom á óvart. Finnum var spáð góðu gengi og ég taldi þá verða óvæntu sigurvegara kvöldsins. En í staðinn voru þeir óvæntu lúserar kvöldsins. Enduðu í ellefta sæti. Mér finnst það skrítið. Sviss fékk núll stig frá áhorfendum. Fór svo sem yfir það áðan, en þetta kom öllum í blaðamannahöllinni svo á óvart. Það tóku allir andköf. Þetta var rosalegt móment. Eistland með 98 stig frá dómnefndum. Ég veit að það kann ekki að hljóma mikið, en ég hélt það yrði ekki einu sinni tveggja stafa tala. Fannst hann vel falskur. Ísrael. Það að Ísrael hafi fengið 297 stig frá almenningi, langflest allra þjóða, er ótrúlegt. Og nú verður fólk að trúa mér að ég er að tala um þetta lag án þess að blanda einhverri pólitík inn í þetta. Þetta var ekki gott lag að mínu mati. Söngkonan er mjög góð, en lagið ekki. Ég hugsa að ef Ísland hefði sent þetta lag til keppni þá hefðum við ekki komist áfram úr undanriðlinum. En Eurovision fer ekki langt milli ára, bara rétt yfir landamærin frá Sviss til Austurríkis. Geir Ólafsson hefur boðið sig fram til að vera fulltrúi Íslands á næsta ári og fær að líkindum einhverja samkeppni um farseðilinn í 70. Eurovision í maí 2026.
----------------------------------------

----------------------------------------
Title: Segir Ísrael beita Eurovision markvisst í hvítþvotti
Content: Arnar Eggert Thoroddssen, tónlistar- og félagsfræðingur, segist handviss um að Ísrael hafi beitt áhrifum sínum til að sanka að sér atkvæðum í Eurovision í gær. Framlag þeirra varð í öðru sæti með 357 stig, eftir að hafa fengið langflest atkvæði í símakosningu.„Ég veit að Ísrael stundaði það að svona hvetja fólk til að hringja og var mjög hart í sínum áróðri. Eins og Ísrael hefur verið almennt í þessari, þessum hvítþvotti sínum. Menningarlega hvítþvotti sínum, meðal annars koma sér áfram í þessari keppni. Yfirtaka keppnina í rauninni. Þannig þetta hittir mig skringilega, án þess að ég geti beint sannað neitt.“ Arnar Eggert segir að sér finnist ömurlegt hvernig Ísrael hafi yfirtekið Júróvisjón með klækjabrögðum og fjármagni, og hafi breytt þessari söngvakeppni í áróðurstæki.„Nú liggur ljóst fyrir að Eurovision-keppnin er fjármögnuð af Ísrael beint. Það auðvitað felur í sér að þeir geta ráðið því sem þeir vilja ráða hvað keppnina varðar. Það er alveg ljóst síðustu tvö, þrjú ár, þá er verið að beita Eurovision markvisst í hvítþvotti, fyrir Ísrael, sem er að stunda akkúrat núna þjóðarmorð í beinni útsendingu.“ Austurríki varð hlutskarpast í keppninni með 436 stig. Framlag Íslands, Róa með Væb, varð í 25. sæti með 33 stig.
----------------------------------------


================================================================================
GROUP 4b5b5b92
================================================================================

----------------------------------------
Title: Sigmundur Ernir á botninum
Content: Sam­fé­lags­miðlar ís­lensks stjórn­mála­fólks eru alltaf und­ir smá­sjá og því sem þar fer fram gert skil með reglu­bundn­um og skemmti­leg­um hætti í Spurs­mál­um. Yf­ir­ferðina má sjá í meðfylgj­andi mynd­skeiði eða í rituðu máli hér að neðan. Jæja, helvíti fín vika að baki þar sem hitatölurnar á vedur.is sýndu sínar bestu hliðar og voru tveggja stafa alla vikuna - vedur.is hvað? Ætti ekki að breyta léninu í sumar.is núna? Það gefur Ríkisútvarpinu alla vega tilefni til að halda enn eitt „launch-partíð“ á veðurathugunarvef. Enda aldrei nóg af veðurspám til að lifa og klæða sig eftir. Einskisverðasta hlutverk heims; móðurhlutverkið, spilaði stóra rullu á samfélagsmiðlunum í vikunni vegna mæðradagsins sem haldinn er einu sinni á ári en ætti að vera haldinn alla daga ársins. Kepptist allt stóðið við að gorta sig af sinni mömmu og upphófst einhver svona typpakeppni á milli manna. Enn ekki hvað! En svo bárust þau válegu tíðindi að tilkynningum um týnda þingmenn hefur fjölgað undanfarið. Heyrst hefur að sérstakur leitarflokkur hafi verið settur af stað til að leita að týndu þingmönnunum sem hafa hlaupið sig illa mikið frá veiðigjaldaumræðunni að þeir bara hafa horfið af radar. Bara búmm! Þurrkast út. Svo vont að geta ekki heyrt í Guðmundi Fylkissyni núna. Hann væri búinn að finna þetta lið en, to, tre, þó svo að þetta fólk sé ekki klætt í Adidas-galla eða smellubuxur. Hanna Katrín flúði alla leið til Trömparalandsins til að vera viðstödd útskrift hjá afkvæmum sínum og skyldi ábyrgðina eftir hjá Daða-skaða. A post shared by Hanna Katrin Friðriksson (@hannakatrinfridriks) Skaði Már týndist í smá, eða það var tilkynnt um mannshvarf þarna á tímapunkti því það fannst hvorki tangur né tetur af honum í þingsal þegar Tóta-skjóta, forseti þingsins, brást skjótt við og boðaði til laugardagsfundar á Alþingi og allt ætlaði um koll að keyra. Rétt hjá henni! Láta þetta lið vinna fyrir laununum sínum. En svo fannst Daði-skaði eftir langa leit en þá var hann undir „poolborði“ í einhverju Viðreisnar-partíi bara að mingla og tjilla og eitthvað. Ég hefði allan daginn gert það sama. Myndi ekki nenna að eyða púðrinu í hugðarefni Heiðrúnar Lindar á laugardegi. A post shared by María Rut Kristinsdóttir (@mariarut) Ekkert hefur heldur spurst til Guðmundar Ara í einhverja daga og vikur. Maður bara veit varla hvort hann sé lífs eða liðinn elsku kallinn. Hann á þetta víst til, að láta sig hverfa svona endrum og eins og svo sprettur hann allt í einu upp eins og páskaliljurnar á vorin, eins og ekkert hafi í skorist. Jóhann Páll orkumálamaður samdi náttúrulega einu sinni lag um þetta, þegar hann var verulega áhyggjufullur af Samfó-vini sínum. En hann er lifandi, ég sá það á Insta! Hann er bara á Úlfarsfelli! A post shared by Guðmundur Ari Sigurjónsson (@gummari) Sigmundur Ernir hvarf einnig á braut um síðustu helgi og var vant við látinn við eitthvað allt annað en að ræða þessi blessuðu veiðigjöld. Hann tók sér sitt eigið góðviðrisfrí gegn lögum og tók þátt í opnunargolfmóti á Korpunni. Frétti að hann hafi verið með einn sérmerktan pela innanklæða… Það kannski skýrir skortöfluna og forgjöfina að einhverju leyti. Hann hefði sennilega geta skorað hærra hjá þjóðinni ef hann hefði bara kannski bara hunskast til að mæta í vinunna. 93. sæti af 105. sætum - Sigmundur Ernir Rúnarsson Mömmur eru bestar og það staðfesti Þórdís Kolbrún á mæðradaginn þegar hún deildi fallegri kveðju til spegilmyndar sinnar; mömmu sinnar. Þá vitum við nákvæmlega hvernig Þórdís Kolbrún verður hún verður stór. A post shared by Þórdís Kolbrún Reykfjörð Gylfadottir (@thordiskolbrun) Hildur Sverris þjáist af sama „syndrome-i“ og flestar mömmur heimsins ef marka má mæðradagsfærsluna hennar. Hún er þjökuð af mömmusammara. Sjá þennan litla glókoll sem ætlar að knúsa mömmuna sína í gegnum imbakassann. Æ, elsku mömmuhjartað tekur kipp. Jón Gnarr heiðraði minningu látinnar móður sinnar í tilefni mæðradagsins. Hann er enn með símanúmerið hennar vistað í símanum sínum og gæfi sennilega mikið fyrir eitt símtal í viðbót. Skil hann vel. Eitt sinn mömmustrákur, ávallt mömmustrákur - en spámaður verður hann þó aldrei! Svo mikið er ljóst. A post shared by Jón Gnarr (@jongnarr) Mæðra-Dagur póstaði hrifnæmri mömmumynd á Insta sem hann tileinkaði móður sinni. Þessi mynd segir allt og meira en það. Mæðra-Dagur B. Eggertsson - fattaðirðu þennan? Góður. A post shared by Dagur B. Eggertsson (@daguregg) Heiða Björg heiðvirtasti borgari landsins sló ekki slöku við og deildi líka mynd af sinni mömmu. En svo er Heiða náttúrulega sjálf mamma og fékk nostalgíukast þegar dóttir hennar hélt karókípartí í vikunni. Að sjálfsögðu réði mamman þá ekkert við danssporin svo hún dillaði sér við spegilinn og deildi „múvinu“ á TikTok. Vúhú, mamma „cool“. „You got it girl!“ A post shared by Heida Björg Hilmisdottir (@hilmisdottir) Það má með sönnu segja að Sönnu mamma sé mögnuð kona - ekki amalegt sköpunarverk sem hún Sanna er. Krúttlegar og glaðlegar mæðgur á góðri stundu. A post shared by Sanna Magdalena Mörtudóttir (@sannsypants) En ókei, nóg komið af þessu mömmustönti. Orðið vel þreytt. Jóhann Páll, Johnny Bravo, Djey-Pí eða hvað sem þið viljið kalla hann, var á faraldsfæti í vikunni og úthúðaði mönnum og mörgum yrir að versla sér góss af Shein og Temu. Ég meina Jesús, forræðishyggjan er að drepa þennann mann. Frakkinn sem Djey-Pí er í þarna er mjög líklega asískur. A post shared by Jóhann Páll Jóhannsson (@johannpallj) Pawel besti sjálfukóngur klikkaði ekki á því í vikunni og hefur tryggt sé sæti á lista þessarar yfirferðar um ókomna tíð. Þetta verður bara betra og betra en við þurfum kannski að fjárfesta í selfístöng handa honum. Gerum það fljótlega. Inga Sæland er enn japlandi páskaeggjaleifum ef marka má Facecook-færslurnar hennar og masandi út úr sé einhverjar málshætti: "Jöfn byrgði brýtur engra bak" blablabla. Hún vill meina að þessi orð einkenni baráttu hennar og ríkisstjórnarinnar. Ég veit ekki einu sinni hvað þetta þýðir en ég veit ég hvað „farið hefur fé betra“ þýðir og svo veit ég líka hvað hjálmur og sleggja er sem sem páska-Inga segist ætla að vera vopnuð - pínu „scary“. K-Frost heimsótti frændur okkar í Færeyjum á dögunum og „ownaði“ svæðið þar sem hún spókaði sig um í fallegri lopapeysu sem var kannski einu númeri og lítil en hún púllaði hana samt. Hún er alveg ótrúleg! Algert kraftaverkabarn - það segir Össur Skarphéðinsson alla vega. A post shared by Kristrún Frostadóttir (@kristrunfrosta) Togga Gunn og Viðreisnar-Gvari tóku smá flipp á Insta og afhjúpuðu sig bara alveg sjálf, alveg óvart. Þau vilja gamla góða ruddann á markað aftur! „Holy mother of jesus“ hvað það er furðuleg óskhyggja frá fólki eins og þeim. Þetta er allt eins, liðið hans Sveins. Ingvar Þóroddsson, þú hefur ekki gott af þeim óþverra. Þú mátt byrja á því að taka til í herberginu þínu! Kveðja, mamma þín. A post shared by Viðreisn (@vidreisn) Smelltu á spilarann hér að neðan til að nálgast nýjasta þátt Spursmála.
----------------------------------------


================================================================================
GROUP f12c8d9f
================================================================================

----------------------------------------
Title: Sprengjuárásin rannsökuð sem hryðjuverk
Content: Sprengjuárásin sem varð við frjósemismiðstöð í Palm Springs í Kaliforníu í gærmorgun er rannsökuð sem hryðjuverkaárás. Einn lést og fjórir særðust. CNN greinir frá því að árásarmaðurinn er talinn vera 25 ára karlmaður frá nágrannabænum Twentynine Palms. Hann er talinn hafa látist í árásinni. Enn á eftir að bera kennsl á hinn látna vegna ástands líkamsleifanna. Rannsakendur hafa til skoðunar hljóðupptökur sem voru birtar á netinu þar sem maður lýsir áformum sínum um að fremja árásina. Á upptökunum lýsir maðurinn ýmsum erfiðleikum sem hann hefur þurft að glíma við og gagnrýnir tæknifrjóvgunarmeðferðir. Þá lýsir hann sjálfum sér sem „andvígan lífi“ og að stjórnvöld ættu ekki að takmarka „rétt einstaklinga til þess að deyja“. Bandaríska alríkislögeglan (FBI) rannsakar árásina sem hryðjuverk og er frjósemismiðstöðin talin hafa verið skotmarkið.
----------------------------------------


================================================================================
GROUP 644f5f3e
================================================================================

----------------------------------------
Title: Mega fjölmiðlar skrifa um auð einstaklinga?
Content: Einar Hugi Bjarnason lögmaður á Lögfræðistofu Reykjavíkur svarar spurningum lesenda Smartlands. Hér fær hann spurningu frá manneskju sem veltir fyrir sér hvort fjölmiðlar megi segja frá fjárskiptum einstaklinga í miðlum sínum. Sæll Einar Er fjölmiðlum heimilt að birta upplýsingar um einstaklinga, svo sem upplýsingar um auð eða fjárskipti, upplýsingar sem viðkomandi telu vera einkamál og trúnaðarmál, án þess að biðja viðkomandi fyrst um leyfi? Er það ekki brot á persónuvernd eða trúnaði? Kveðja, KJB Góðan dag, Í 73. gr. stjórnarskrár lýðveldisins Íslands nr. 33/1944 og 10. gr. Mannréttindasáttmála Evrópu er verndaður réttur til skoðana- og tjáningarfrelsis. Af 2. mgr. 73. gr. stjórnarskrárinnar leiðir að maður getur ekki tjáð hugsanir sínar ábyrgðarlaust þar sem hann verður að ábyrgjast þær fyrir dómi. Þá kemur fram að ritskoðun og aðrar sambærilegar tálmanir á tjáningarfrelsi megi aldrei í lög leiða. Fjölmiðlar gegna lykilhlutverki í lýðræðisþjóðfélagi og tjáningarfrelsi fjölmiðla nýtur verndar samkvæmt 73. gr. stjórnarskrárinnar og 1. mgr. 10. gr. Mannréttindasáttmála Evrópu. Raunar er almennt viðurkennt að fjölmiðlar njóti sérstaklega ríkrar verndar tjáningarfrelsis en því frelsi fylgir einnig skyldur og ábyrgð. Það er því áskorun sem fjölmiðlar standa frammi fyrir hvort að birta eigi efni sem matsatriði er hvort gangi í berhögg við lög, t.d. ærumeiðandi ummæli eða brot á friðhelgi einkalífs. Fjölmiðlar, líkt og aðrir, geta átt á hættu að sæta viðurlögum vegna slíks efnis eða ómerkingu ummæla. Þegar tekin er afstaða til þess hvort takmörkun á tjáningarfrelsi fjölmiðla sé heimil í þágu verndar réttinda annarra vegast á annars vegar tjáningarfrelsi samkvæmt 73. gr. stjórnarskrárinnar og hins vegar friðhelgi einkalífs samkvæmt 71. gr. stjórnarskrárinnar. Þetta hagsmunamat getur verið flókið og til margra þátta að líta, t.a.m. þeirra réttinda og skyldna sem á fjölmiðlum hvíla m.a. í lögum um fjölmiðla nr. 38/2011. Ekki eru tök á því á þessum vettvangi að fjalla ítarlega um þetta atriði en víst er að ekki ræður þar eitt atriði úrslitum heldur þarf að framkvæma heildarmat með hliðsjón af atvikum öllum. Svarið við spurningunni er því það að fjölmiðlum er almennt heimilt að birta upplýsingar um einstaklinga sem viðkomandi telur vera einka- eða trúnaðarmál, án þess að biðja viðkomandi um leyfi áður. Fjölmiðlar verða hins vegar að bera ábyrgð á efninu, líkt og áður er rakið. Auk þess sem viðkomandi aðili sem telur að lögmætir hagsmunir sínar, einkum æra eða orðspor, hafi beðið tjón af því að rangt hafi verið farið með staðreyndir í fjölmiðli hefur rétt til andsvara í viðkomandi miðli eða til annarra jafngildra úrræða, sbr. 36. gr. fjölmiðlalaga. Bestu kveðjur, Einar Hugi Bjarnason lögmaður. Liggur þér eitthvað á hjarta? Þú getur sent Einari Huga og öðrum lögmönnum á Lögfræðistofu Reykjavíkur spurningu HÉR.
----------------------------------------


================================================================================
GROUP 8a37ba61
================================================================================

----------------------------------------
Title: Svona skiptust stigin frá íslensku þjóðinni
Content: Íslenska þjóðin gaf Póllandi 12 stig í símakosningunni á úrslitakvöldi Söngvakeppni evrópskra sjónvarpsstöðva, Eurovision. Íslenska dómnefndin gaf Póllandi engin stig. Þá er athyglisvert að Íslendingar gáfu Dönum tvö stig, en þeir fengu einmitt einungis tvö stig í símakosningunni. Danir fengu því einungis stig frá Íslendingum í símakosningunni. Stigin frá íslensku þjóðinni skiptust svona: Stigin frá íslensku dómnefndinni skiptust svona:
----------------------------------------

----------------------------------------
Title: Ísland í 6. sæti í undankeppninni
Content: Ísland hafnaði í 6. sæti í undankeppni Söngvakeppni evrópskra sjónvarpsstöðva, Eurovision, með 97 stig. Tíu lönd komust áfram í hvorum riðli. Hér má sjá hvernig stigin skiptust í fyrri undankeppninni: Hér má sjá hvernig stigin skiptust í síðari undankeppninni:
----------------------------------------

----------------------------------------
Title: Þessi lönd gáfu Íslandi stig
Content: Dóm­nefnd­ir Evr­ópu gáfu VÆB-bræðrum eng­in stig í úrslitakeppni Söngvakeppni evrópskra sjónvarpsstöðva, Eurovision. 33 stig feng­ust aftur á móti frá al­menn­ingi. Nú liggur fyrir hvaða þjóðir gáfu Íslandi stig. Athyglisvert er að öll Norðurlöndin gáfu Íslandi stig. Danir gáfu VÆB-bræðrum tíu stig, Finnland sex, Svíþjóð fimm og Noregur þrjú. Hér má sjá frá hvaða löndum Ísland fékk stig og hversu mörg stigin voru:
----------------------------------------

----------------------------------------
Title: Danir reyndust VÆB best
Content: Danir gáfu Íslandi flest stig allra í Eurovision í gær. Lagið Róa með VÆB fékk engin stig frá dómnefndum Evrópu, en 33 stig frá almenningi í símakosningum. Það skilaði 25. sæti af 26.Öll Norðurlöndin gáfu Íslandi stig. Danmörk gaf tíu stig, Finnland gaf sex stig, Svíþjóð og Eistland fimm stig, Noregur þrjú, og svo kom eitt stig frá Slóven­íu, Króatíu, Þýska­landi og Aust­ur­ríki.Í undankeppninni á þriðjudaginn hlaut VÆB 97 stig í símakosningu og lenti í sjötta sæti þar. VÆB-bræður voru sáttir og þakklátir fyrir stigin frá almenningi. Þeir væru að syngja fyrir fólkið, en ekki dómnefndir.
----------------------------------------

----------------------------------------
Title: Í skýjunum með frammistöðuna
Content: Væb-bræður, þeir Hálfdán og Matthías Matthíssynir, voru í skýjunum þegar lokakeppni Eurovision var afstaðin í gærkvöldi, þrátt fyrir að þeir hafi endað í 23. sæti af 24. Þeir sögðu að þessi reynsla hafi verið mikið ævintýri.Dómnefndirnar í Eurovision-söngvakeppninni sáu ekki ástæðu til að gefa VÆB-hópnum eitt einasta stig fyrir frammistöðu sína í Basel í gærkvöld, en almenningur var talsvert jákvæðari í þeirra garð. Hópurinn fékk öll sín 33 stig frá áhorfendum og voru í 17. sæti í símakosningunni.
----------------------------------------

----------------------------------------
Title: Dómnefndirnar létu VÆB róa en áhorfendur voru ánægðari
Content: Dómnefndirnar í Eurovision-söngvakeppninni sáu ekki ástæðu til að gefa VÆB-hópnum eitt einasta stig fyrir frammistöðu sína í Basel í gærkvöld. Hópurinn fékk að lokum 33 stig frá áhorfendum og endaði í 25. sæti.Austurríki er sigurvegari Eurovision-söngvakeppninnar árið 2025. Óperusöngvarinn JJ flutti sigurlagið Wasted Love, sem fékk alls 436 stig, þar af 178 frá almenningi. Þetta er þriðji sigur Austurríkismanna, Conchita Wurst sigraði fyrir ellefu árum og Udo Jürgens árið 1966.Ísrael varð í öðru sæti og Eistland í þriðja. Svíum hafði lengi verið spáð sigri í veðbönkum en finnska gleðisveitin Kaj endaði í fjórða sæti með lagið Bara bada bastu. Nú er orðið ljóst að VÆB fengu 97 stig í undankeppninni á þriðjudaginn og lentu þar í sjötta sæti.Þá greiddu áhorfendur einir atkvæði. Úkraína varð efst í þeim riðli og Ísrael í riðlinum á fimmtudag, Yuval Raphael sigraði þar með yfirburðum eða 203 stigum. Austurríski sigurvegarinn endaði í fimmta sæti þess riðils með 104 stig.
----------------------------------------


================================================================================
GROUP 14cb6c1a
================================================================================

----------------------------------------
Title: Borað í jökul sem minnkar um metra á ári
Content: Mýrdalsjökull rýrnar að meðaltali um rúman metra á ári. Vetrarafkoma jökulsins var mæld í gær - minna snjóaði á jökulinn en undanfarin ár.Afkoma jökla er mæld vor og haust - með mismuni á ákomu sem er munurinn á hversu mikið safnast á jökulinn af snjó um veturinn og hversu mikið tapast af honum við leysingar á sumrin. Afkoman er jákvæð ef meira safnast á jökulinn en tapast af honum. Hún er neikvæð ef minna bætist við jökulinn. Í gær var kominn tími á árlega rannsóknarferð félaga í Jöklarannsóknafélagi Íslands á Mýrdalsjökul til að mæla hversu mikið snjóaði á jökulinn í vetur.Mýrdalsjökull rannsakaðurRÚV / Anna Lilja ÞórisdóttirÍ ferðinni var farið á þrjá mælingarstaði og vetrarafkoman mæld. Það var torfært á fyrsta mælingarstaðinn í rannsóknarstofu náttúrunnar á fjórða stærsta jökli landsins. Það þurfti að hleypa nokkrum sinnum úr dekkjum og gæta þess vel hvar farið var, því jökullinn er víða sprunginn.Við mælingarnar er kjarni úr jöklinum boraður þangað til komið er niður á ryk sem settist á jökulinn í fyrrahaust.Finnur PálssonRÚV / Karl Sigtryggsson„Þá getum við gert upp búskapinn og séð hvort hann sé að tapa massa eða fá á sig meiri massa ár fyrir ár,“ segir Finnur Pálsson, verkefnastjóri jöklarannsókna hjá Jarðvísindastofnun HÍ . Og síðustu ár hefur hann verið að tapa massa á hverju einasta ári, sirka einum metra jafndreift yfir allan jökulinn.Meðalþykkt jökulsins er á þriðja hundrað metrar. „Þannig að það er hægt að reikna út að hann endist ekkert rosalega lengi,“ segir Finnur.RÚV / Anna Lilja ÞórisdóttirÞessar rannsóknir hafa verið gerðar á íslenskum jöklum í 30 ár en á Mýrdalsjökli í 15 ár og gefa mikilvægar upplýsingar um breytingar á loftslagi. Og samkvæmt bráðabirgðaniðurstöðum snjóaði minna á jökulinn í vetur en að meðaltali. „Framan af vetri fram að jólum var eiginlega engin úrkoma á Íslandi,“ segir Finnur.
----------------------------------------


================================================================================
GROUP b6452fd0
================================================================================

----------------------------------------
Title: Auðga úran áfram
Content: Íranir munu auðga úran áfram. Þetta kemur fram í færslu utanríkisráðherra landsins, Seyed Abbas Araghchi, á X í dag. Segir Araghchi að hægt sé að semja um yfirráð Írana yfir kjarnavopnum. Þá séu stjórnvöld í Íran tilbúin í alvöru viðræður sem myndu skila því að Íranir hefðu ekki yfirráð yfir slíkum gereyðingarvopnum til allrar framtíðar. „Auðgun úrans í Íran, hins vegar, mun halda áfram hvort sem samningar nást eður ei.“ In addressing the talks regarding Iran's peaceful nuclear program, our U.S. interlocutors are naturally free to publicly state whatever they deem fit to ward off Special Interest groups; malign actors which set the agendas of at least previous Administrations.Iran can only…
----------------------------------------


================================================================================
GROUP 84b0528d
================================================================================

----------------------------------------
Title: Myndir: Landsmenn nutu lífsins í góða veðrinu
Content: Veðrið lék við landsmenn um helgina og nýttu margir blíðuna til útiveru. Líflegt var í miðborg Reykjavíkur og naut fólk á öllum aldri lífsins. Á Klambratúni léku fáklæddir ungir menn sér í körfubolta. Í gær fór fram The Distinguished Gentleman’s Ride, sem gæti útlagst sem Hefðarfólk á hjólum. Um er að ræða alþjóðlegan góðgerðarviðburð þar sem mótorhjólafólk kemur saman snyrtilega klætt til að vekja athygli á geðheilsu karlmanna og krabbameini í blöðruhálskirtli og um leið að safna áheitum til rannsókna á þessum málefnum.
----------------------------------------

----------------------------------------
Title: Ég er ekkert skrímsli!
Content: „Svo virðist sem systir mín dýrki konuna þína,“ segir Devon við Peter Kell í stiklunni og hann svarar um hæl: „Já, Kiki hefur þau áhrif á fólk.“ Í sömu stiklu sést Simone stinga upp í sig notuðu tyggigúmmíi frá Kiki, þegar óvænt andremma sækir að henni. Hún gerir sum sé allt sem henni er sagt að gera. Mun Devon takast að tengja á ný við hina glötuðu systur sína eða verður henni hvergi haggað? Hvað er eiginlega á seyði á þessum fallega en dularfulla stað? „Ég er ekkert skrímsli,“ segir Kiki í stiklunni. En hver getur talist marktækur dómari í eigin sök? Er Kiki að bjarga Simone eða draga hana niður í hyldýpið með sér? Hér hafa konur orðið, öðrum fremur, og í kynningarherferðinni er talað um „skarpa, kynþokkafulla og svartfyndna stúdíu á konum, valdi og stéttaskiptingu“. Boginn sum sé spenntur hátt. Höfundur Sírena er Molly Smith Metzler en byggt er á leikriti hennar frá 2011, Elemeno Pea, og verið er að vinna með drama en um leið svartan húmor. Julianne Moore og Kevin Bacon leika hjónin auðugu og Meghann Fahy og Milly Alcock systurnar. Leikstjóri er Nicole Kassell sem þekkt er fyrir litríkt myndmál og meðal framleiðenda er leikkonan Margot Robbie. Smith Metzler lýsir Simone og Kiki í miðlinum Tudum sem vinkonum sem knýttar séu saman gegnum áföll sín. „Þær eru meðvirkar, hvor með annarri, um leið og þær þurfa eitthvað hvor frá annarri. Hvað það er tekur breytingum gegnum þættina.“ Hún sér Devon sem taktmælinn í sögunni. „Hún ræður hraðanum, einkum þegar kemur að kómíkinni. Að fá Meghann í hlutverkið var algjör himnasending.“ Smith Metzler segir töggur í sögunni. „Þarna eru mjög dramatísk augnablik og fólki á eftir að líða óþægilega. Ég vil nota orðið óperískur til að lýsa myndaflokknum. Þetta er alvöru svört kómedía – undir áhrifum frá grískri goðafræði.“ Smith Metzler heldur ekki heldur vatni yfir frammistöðu Moore. „Julianne er fædd í þetta hlutverk enda virðist hún himnesk. Hún er úr öðru konungdæmi. Allt annað en venjuleg.“ Í samtali við Collider kveðst Meghann Fahy hafa haft mikið yndi af því að taka þátt í gerð Sírena. „Þetta var svo sannarlega skemmtileg upplifun. Tónninn var líka virkilega áhugaverður, vegna þess að þetta er svartur húmor undir áhrifum frá, ég myndi ekki segja fantasíu, heldur eins konar súrrealisma. Þegar allir þessir þættir koma saman er ekki leiðinlegt að vinna.“ Í öðru viðtali, við miðilinn Tudum, segir Fahy Sírenur fyrst og fremst fjalla um sambönd og tilhneigingu fólks til að hlaupa af sér fortíðina. Það á ekki síst við um Simone. „Við fylgjumst með Simone hlaupa í örvæntingu undan sjálfri sér meðan Devon skammast sín. Simone fer að minna hana á alla hennar vondu siði, vond sambönd og hvernig hún hefur komið illa fram við sjálfa sig.“ Rúmfötin eru með öðrum orðum ekki tandurhrein hjá DeWitt-fjölskyldunni, ekkert frekar en hjá Kell-fjölskyldunni. Julianne Moore þarf ekki að kynna fyrir lesendum Lesbókar en Meghann Fahy og Milly Alcock eru nýliðar á stjörnuhimninum. Hin bandaríska Fahy, sem er 35 ára, sló í gegn í annarri seríu hins vinsæla myndaflokks Hvíta lótussins árið 2022. Eftir það hefur hún meðal annars leikið í myndaflokknum The Perfect Couple og kvikmyndunum Rebuilding, The Unbreakable Boy og Drop sem nýlega var í bíó hér á landi. Næst mun Fahy líklega birtast okkur í myndaflokknum The Good Daughter sem byggist á samnefndri skáldsögu eftir Karin Slaughter. Kærasti Fahy er einnig leikari og á hraðferð upp metorðastigann, hinn breski Leo Woodall, en þau léku einmitt saman í Hvíta lótusnum. Milly Alcock er 25 ára gömul áströlsk leikkona sem sumir þekkja ugglaust úr þáttum á borð við Upright og House of the Dragon. Hún á aðeins eina kvikmynd að baki, The School, en fram undan eru risaverkefni, sem ættu að vekja óskipta athygli á henni, fyrst Superman og síðan Supergirl: Woman of Tomorrow, þar sem Alcock fer með hlutverk sjálfrar Súperstúlkunnar eða Köru Zor-El. Já, þeim er ekki fisjað saman, Sírenunum. Í grískri goðafræði eru Sírenur vængjaðar sjávarvættir, raddfagrar söngmeyjar í fuglslíki, er seiða menn til bana með söng sínum. Sumar sagnir töldu þær hafa verið leiksystur Persefónu en er Hades rændi henni hafi þær ekki komið gyðjunni til hjálpar og Demeter þá refsað þeim með því að bregða þeim í fuglsham. Enn aðrir töldu þær hafa hætt sér í sönglistarkeppni við menntagyðjurnar og hlotið refsingu fyrir það. Út af þessu er lagt í nýjum myndaflokki, Sírenur (e. Sirens), sem kemur inn á streymisveituna Netflix á fimmtudaginn. Við erum þó stödd í nútímanum og sögusviðið er óðal auðkýfinganna Michaelu, sem kölluð er Kiki, og Peters Kells við ströndina á lítilli bandarískri eyju. Ung alþýðukona, Simone DeWitt, vinnur fyrir Kiki og systir hennar, Devon DeWitt, kemur óvænt í heimsókn til að taka stöðuna á systur sinni sem henni þykir vera farin að hegða sér eitthvað undarlega og vera undir óeðlilegum áhrifum frá hinum nýja vinnuveitanda sínum. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------


================================================================================
GROUP 85106519
================================================================================

----------------------------------------
Title: Everton kvaddi Goodison Park með sigri
Content: Lokaleikur Everton á heimavelli sínum, Goodison Park, fór fram í dag þegar liðið vann Southampton með tveimur mörkum gegn engu í næst síðustu umferð ensku úrvalsdeildarinnar í fótbolta. Það var Senegalinn Iliman Ndiaye sem gerði bæði mörk Everton í dag, það fyrra á 6. mínútu og það seinna á 45. mínútu. Miklar tilfinningar hrærðust í fólki sem mætti á völlinn enda var þetta síðasti leikur liðsins á Goodison Park en liðið færir sig nú yfir á glænýjan leikvang. Everton er eftir leikinn í 13. sæti með 45 stig en Southampton er sem fyrr á botni deildarinnar með 12 stig.
----------------------------------------

----------------------------------------
Title: Síðasti leikur Everton eftir 133 ár á Goodison park
Content: Sögulegur leikur fór fram í Liverpool í dag þar sem Everton vann 2-0 sigur á föllnu liði Southampton í ensku úrvalsdeildinni í fótbolta. Karlalið Everton hefur leikið í 133 ár á þessum velli en flytur á nýjan heimavöll í haust, Everton stadium, sem hlotið hefur nafnið Hill-Dickinson-leikvangurinn og tekur hann nærri 53 þúsund áhorfendur.Goodison Park verður hér eftir aðalleikvangur kvennaliðs Everton. Þessi sögufrægi leikvangur tekur nærri 40 þúsund áhorfendur og verður þar með stærsti fasti heimaleikvangur kvennaliðs í fótbolta.Áhorfendur á Goodison Park hafa í 133 ára sögu leikvangsins séð karlalið Everton vinna átta Englandsmeistaratitla, spila 2791 leik og skora í þeim 945 úrvalsdeildarmörk. Þá hefur farið fram einn undanúrslitaleikur á HM karla í fótbolta á Goodison Park, þegar Vestur-Þýskaland vann Sovétríkin 2-1 árið 1966.
----------------------------------------


================================================================================
GROUP 231ae0fd
================================================================================

----------------------------------------
Title: Verðbréfasali af guðs náð
Content: Síðast þegar ríkið stóð fyrir útboði á hlut sínum í Íslandsbanka hélt Bjarni Benediktsson þáverandi fjármálaráðherra sig til hlés. Mörgum þótti rétt hjá fjármálaráðherranum að vera ekki að tjá sig um málið meðan á útboðinu stóð yfir. Daði Már Kristófersson fjármálaráðherra tekur annan pól í hæðina. Eftir að tilkynnt var um að útboðið væri hafið flutti Ríkisútvarpið viðtal við hann þar sem hann sagði að „íslenskir bankar eru meðal öruggustu fjárfestinga sem til eru“, hvorki meira né minna. Daði er greinilega sölumaður af guðs náð en hrafnarnir velta fyrir sér hvort hann sé jafn klókur samningamaður. Að minnsta kosti er kostnaðurinn við þetta útboð mun meiri en það síðasta sem Bankasýslan stóð yfir. Fram kemur í útboðsgögnum að kostnaðurinn nemi 900 milljónum króna, en hann var um 500 milljónir árið 2022. Var sá kostnaður harðlega gagnrýndur þá af mörgum núverandi stjórnarliðum. Huginn og Muninn er einn af föstum ritstjórnardálkum Viðskiptablaðsins. Þessi birtist fyrst í blaðinu sem kom út 15. maí 2025.
----------------------------------------

----------------------------------------
Title: Merki um að íslensku bankarnir hyggi á nánara samstarf í kjölfar sölunnar á Íslandsbanka
Content: Gengi bankanna styrktist nokkuð samhliða útboði á hlut ríkisins í Íslandsbanka. Dósent í viðskiptafræði segir ákveðin merki um að íslensku bankarnir sjái tækifæri til nánara samstarfs.Fjármálaráðherra segist bjartsýnn á að almenningur standi við tilboð sín í hlut ríkisins í Íslandsbanka en á miðvikudag kemur í ljós hversu margir ætla að standa við sín kaup. Ríkið fær um 90 milljarða fyrir söluna á bankanum sem Daði segir að fari í að greiða niður skuldir ríkisins.„Þessi viðbót og þessi hraðari inngreiðsla hefur fyrst og fremst áhrif á vaxtagjöld ríkisins,“ segir Daði Már Kristófersson. Gengi bankanna hækkaði í kjölfar áhuga á ÍslandsbankaGengi í Arion banka og Kviku hafi hækkað í kjölfar mikils áhuga á Íslandsbanka og enn meira þegar ljóst varð að ríkið ætlaði að selja allan sinn hlut.Már Wolfgang Mixa, dósent í viðskiptafræði við Háskóla Íslands, segir að á hræringum á markaði síðustu daga megi sjá ákveðin merki um að íslensku bankarnir hyggi á nánara samstarf.„Sem að leiðir hugann að því hvort að markaðsaðilar séu ekki að spá því að með því að færa eignarhald Íslandsbanka alfarið úr höndum ríkisins séu að myndast hugsanleg tækifæri til samruna eða samvinnu af einhverju tagi.“ Stærðarhagkvæmni í bankarekstri skiptir sífellt meira máliViðbúið sé að nokkuð fljótt myndist hópur sem eigi ráðandi hlut í bankanum. Það hafi almennt gerst í stórum útboðum sem þessu.„Þeir munu væntanlega horfa til þeirra möguleika sem skapast á markaði við að ná niður kostnaði. Það er einfaldlega staðreynd að stærðarhagkvæmni í bankarekstri, til þess að fylgja eftir lögum og reglum, hún fer að skipta sífellt meira máli til þess að ná niður vaxtamun. “
----------------------------------------

----------------------------------------
Title: 16 ára sögu ríkisbankans Íslandsbanka að ljúka
Content: Ríkið lauk útboði á eftirstandandi hlut sínum í Íslandsbanka í vikunni. Bankinn var í eigu ríkisins frá 2009.2021Byrjað var að selja eignarhluta ríkisins í bankanum árið 2021, þar sem 35% hlutur í bankanum var seldur í almennu hlutafjárútboði. Níu erlendir fjárfestingasjóðir eignuðust samanlagt 8,7% hlut, þar af eignaðist bandaríski sjóðurinn Capital World 3,2%. 2022Næsta útboð var haldið ári síðar og reyndist það afar umdeilt og afdrifaríkt. 22,5% hluta bankans voru boðnir út með tilboðsfyrirkomulagi til fagfjárfesta. Háværar gagnrýnisraddir heyrðust þegar í ljós kom að faðir Bjarna Benediktssonar, þáverandi fjármálaráðherra, hafi verið meðal kaupenda. Auk þess var mikil óánægja með að fólk sem hafði hlotið fangelsisdóm fyrir fjármálamisferli eftir bankahrunið hafi fengið boð um að taka þátt í útboðinu. Eins var það mjög umdeilt að starfsmenn og makar starfsfólks sumra fyrirtækja sem komu að sölu hlutabréfanna hafi sjálf fengið að kaupa eignarhluta. Rúmu ári eftir seinna útboðið kom út rannsóknarskýrsla fjármálaeftirlits Seðlabankans um það. Helstu niðurstöður voru þær að Íslandsbanki hefði villt um fyrir Bankasýslu ríkisins. Bankasýslan hafi ekki verið upplýst um að almennir fjárfestar stæðu að baki sumum tilboðanna og fékk Bankasýslan einnig villandi upplýsingar um flokkun þátttakenda í útboðinu og upplýsingum haldið frá henni. Degi fyrir útboðið var ákveðið að starfsmenn Íslandsbanka mættu kaupa hlut í bankanum. Bankinn hafði ekki forsendur til að taka þá ákvörðun yfir höfuð, segir í skýrslunni, en ekki voru gerðar viðeigandi ráðstafanir til að greina og koma í veg fyrir hagsmunaárekstra. Bjarni Benediktsson sagði skýrsluna áfellisdóm yfir bankanum. Bankinn var sektaður um 1,2 milljarða króna. Í framhaldinu sagði Birna Einarsdóttir af sér sem bankastjóri og þrír aðrir stjórnendur fóru sömu leið.2023Í október 2023 kom svo skýrsla frá Umboðsmanni Alþingis þar sem Bjarni var sagður skorta hæfi til þess að samþykkja tillögu Bankasýslunnar um sölu á hlut í Íslandsbanka árið á undan. Bjarni sagði af sér sem fjármála- og efnahagsráðherra en tók við embætti utanríkisráðherra. Umboðsmaður tók fram í áliti sínu að ekkert hafi komið fram sem gæfi tilefni til þess að draga í efa fullyrðingu Bjarna um að hann hafi ekki vitað af þátttöku föður síns í útboðinu. Á hinn bóginn geti hvorki hann, né almenningur í landinu, haft forsendur til að staðreyna fullyrðingu Bjarna um það.2024Ríkisstjórn Katrínar Jakobsdóttur ætlaði að klára söluna á Íslandsbanka. Henni var hins vegar frestað síðasta haust, vegna markaðsaðstæðna og yfirvofandi kosninga. 2025Ný ríkisstjórn tók við og var frumvarp um sölu á eftirstandandi eignarhlut ríkisins samþykkt á Alþingi 8. maí. Frumvarpið fól í sér að útboðið yrði í þrennu lagi, tilboðsbókum A, B og C. Einstaklingum var tryggður forgangur og lægsta verð í tilboðsbók A. Einstaklingar og lögaðilar máttu taka þátt í tilboðsbók B og stærsta breytingin frá fyrri lögum var tilboðsbók C, sem átti að auka líkur á virkri þátttöku stórra fjárfesta án þess að ganga á forgang einstaklinga. 45,2% eignarhlutur í bankanum stóð eftir þegar útboðið hófst. Til stóð að byrja á því að bjóða út fimmtungshlut í bankanum, en eftirspurnin í tilboðsbók A var það mikil að ákveðið var að bjóða eftirstandandi eignarhlut ríkisins. Heildarvirði útboðsins nam um 90,6 milljörðum en tilboð einstaklinga hljóðuðu upp á samanlagt 88,2 milljarða. Rúmlega 31 þúsund tóku þátt í útboðinu í vikunni, eða rúmlega 10% Íslendinga yfir 18 ára aldri.
----------------------------------------


================================================================================
GROUP 288d6590
================================================================================

----------------------------------------
Title: Árás yfirvofandi: Leitið skjóls
Content: Ísraelsher hefur sent út skipun um rýmingu á nokkrum stöðum Gasasvæðisins en herinn segir árás yfirvofandi. Herinn beindi orðum sínum að íbúum á Al-Qarara-svæðinu, Salqa-byggðinni, suðurhluta Deir al-Balah, Al-Ja'farawi, Al-Suwar, Abu Hadab og Al-Satar-hverfunum. „Þetta er lokaviðvörun fyrir árás. Vegna eigin öryggis skuluð þið nú þegar leita skjóls vestur til Al-Mawasi.“
----------------------------------------

----------------------------------------
Title: Á fjórða tug drepin í loftárásum í nótt — yfir helmingur börn
Content: Yfir helmingur þeirra sem drepin voru í loftárásum Ísraelshers á Gaza í nótt er börn. Björgunarsveitir á Gaza segja minnst 22 hafa verið drepin í árás sem gerð var fyrir dögun á tjaldbúðir flóttafólks í Al-Mawasi, sunnanvert á svæðinu. Hið minnsta hundrað særðust í þeirri atlögu. Sjö til viðbótar voru drepin þegar sprengju var varpað á hús í Jabalia, norðanvert á Gaza og sjúkrahús þar skemmdist einnig. Almannavarnir greina einnig frá mannskæðum árásum á Al-Zawayda og borgina Khan Yunis á sunnanverðu Gaza-svæðinu. Ísraelsher tilkynnti í gær að enn yrði hert á hernaði um gervallt Gaza með það markmið að ganga milli bols og höfuðs á Hamas. Áhyggjur vaxa dag frá degi um síversnandi aðstæður stríðshrjáðra íbúanna, ekki síst vegna banns Ísraelsstjórnar á afhendingu neyðargagna til þeirra.
----------------------------------------


================================================================================
GROUP 85753cd4
================================================================================

----------------------------------------
Title: Bono og Sean Penn með úkraínskum hermönnum á rauða dreglinum
Content: Stórstjörnurnar Bono, söngvari írsku hljómsveitarinnar U2, og Hollywood-leikarinn Sean Penn sátu fyrir á rauða dreglinum í Cannes ásamt nokkrum úkraínskum hermönnum. Tilefnið var frumsýning heimildamyndar Andrew Dominik, Bono: Stories of Surrender, á kvikmyndahátíðinni virtu. Bono sagði að Sean Penn, sem er talsmaður fyrir Úkraínu, hafi boðið nokkrum vinum sínum með úr raunverulegum skotgröfum. Svo stillti hópurinn sér upp fyrir framan fjölda ljósmyndara og undir ómaði ódauðlegur söngur David Bowie í laginu Changes. „Ég vildi bara þakka ykkur fyrir það því þið hafið veitt okkur frelsi,“ sagði Bono meðal annars við hermennina.
----------------------------------------


================================================================================
GROUP 4d1170e1
================================================================================

----------------------------------------
Title: Mynstruðu kjólarnir sem þig vantar núna
Content: Það eru heilmargir viðburðir fram undan sem krefjast þess að við klæðum okkur í kjóla. Þetta eru brúðkaup, stórafmæli eða einfaldlega þegar sólin kýs að láta sjá sig. Mynstraðir kjólar minna alltaf á sumarið og geta skærir litir gert mjög mikið og sérstaklega ef húðin er komin með örlítið ferskan lit á sig. Mynstraðir kjólar detta aldrei úr tísku en mundu að velja mynstur og liti sem klæða þig vel. Þannig kjól geturðu notað aftur og aftur.
----------------------------------------


================================================================================
GROUP 5601898c
================================================================================

----------------------------------------
Title: Þrír góðir veðurdagar fram­undan: „Rjómablíða út um allt“
Content: Veðurfræðingur segir frávik í loftstraumum valda hlýjunni sem hefur verið undanfarna daga. Næstu þrjá daga verður áfram gott veður áður en væta tekur við. Honum þykir líklegt að maímet hafi fallið á þónokkrum stöðum í dag. Það hefur ekki farið framhjá neinum að sól og blíða hefur verið á landinu öllu þessa helgina þar sem hitinn hefur víðast hvar farið yfir tuttugu stig. Oddur Ævar, fréttamaður Stöðvar 2, kíkti í Nauthólsvíkina og ræddi þar við Harald Ólafsson, veðurfræðing. Haraldur, hvað í ósköpunum er að gerast? „Það er einfaldlega rjómablíða út um allt. Þetta eru frávik í loftstraumum sem verða alltaf öðru hvoru. Þau eru sérstök að því leyti að núna er hlýtt í öllum landshlutum, það er yfir tuttugu stiga hiti í öllum landshlutum, sum staðar hátt í 25 stig og líka til fjalla,“ sagði Haraldur. Þannig það er enginn Íslendingur skilinn eftir? „Þeir eru allavega mjög fáir og þurfa eiginlega að vera úti á sjó,“ segir Haraldur. En hvernig er þetta með framhaldið? Erum við að fara að fá nokkra svona daga í viðbót? „Það eru horfur á því að við fáum þrjá daga til viðbótar. Það verður líklega enginn af þeim þremur dögum eins góður og dagurinn í dag. En þeir verða góðir engu að síður. En svo á fimmtudag-föstudag fer hann líklega að skipta um gír með vætu mjög víða um land. Maður upplifir oft að þegar maður fær svona gott veður þá hljóti slæma veðrið að vera handan við hornið. Þú ert að segja mér að þetta gætu verið bestu dagar sumarsins? „Það veit maður svosem aldrei en við getum þó verið vissir um það að það mun koma slæmt veður fyrr eða síðar og það mun koma gott veður fyrr eða síðar.“ Það er oft verið að tala um met, núna er talað um met sem var slegið 1960. Erum við að keppa við það? „Það virðist vera að Reykjavík sé rétt undir metinu, gömlu maímeti, en mér finnst nú mjög líklegt að þó nokkrir staðir hafi farið upp fyrir maímet í dag.“
----------------------------------------

----------------------------------------
Title: Besta maíveður í manna minnum og ungir ofurhugar
Content: Það hefur ekki farið framhjá neinum að sól og blíða hefur verið á landinu öllu þessa helgina og hitinn víða yfir tuttugu stig. Haraldur Ólafsson veðurfræðingur fer yfir veðrið í beinni útsendingu. Ísraelski herinn hóf í dag stórfelldan landhernað inn á Gasaströnd. Fjölskyldur á norðurhluta strandarinnar pökkuðu því sem hægt var og flúðu hýbýli sín. Fjallað verður um málið í kvöldfréttum. Þrjár stelpur sem toppuðu Hvannadalshnúk á fjallaskíðum segjast stoltar af sér. Þær hafi ekkert orðið hræddar og skemmtilegast hafi verið að renna sér niður. Leó fjórtándi var vígður í embætti páfa í messu á Péturstorgi í morgun. Hann lagði áherslu á í fyrstu predikun sinni að kirkjan verði áfram kyndilberi friðar. Í íþróttunum hitum við upp fyrir æsispennandi leik Tindastóls og Stjörnunnar en Tindastóll gæti orðið Íslandsmeistari karla í körfubolta í kvöld. Kvöldfréttir Stöðvar 2 má sjá í heild sinni hér að neðan:
----------------------------------------


================================================================================
GROUP e28047df
================================================================================

----------------------------------------
Title: Nú geta aðdáendur Lakrids by Bülow fagnað
Content: Sumarlínan frá Lakrids by Bülow er lent á Íslandi og er að gleðja lakkrísunnendur í sólskininu þessa dagana. Nýja sumarlínan er stútfull af ómótstæðilegum bragðsamsetningum og er fullkomin gjöf fyrir hvaða sumartilefni sem er, að mínu mati,“ segir Svana Lovísa Kristjánsdóttir, samfélagsmiðlari hjá Epal. Um er að ræða tvær tegundir af lakkrís, annars vegar Pink Pineapple og hins vegar Lemon. Pink Pineapple er splunkuný bragðtegund, með sætri og mjúkri lakkrísmiðju sem hjúpuð er hvítu rjómasúkkulaði með ferskum og framandi keim af ananas, og að lokum umlukin bleikri sykurskel. Þessum bleiku mola eru ætlaðir stórir hlutir, með glæsilega einkunn 4,5 frá Lakrids Lovers Taste Panel-smakkráðinu. „Pink Pineapple mun hrífa þig til suðrænnar paradísar,“ segir Svana enn fremur. Lemon er blanda af söltum lakkrís og einum ferskasta ávexti úr náttúrunni, sítrónu. Mjúk lakkrísmiðjan er hjúpuð með hvítu súkkulaði, rjóma og vanillu til að tryggja fullkomið jafnvægi á milli þess sæta, súra og salta. „Allt saman útbúið úr náttúrlegu hráefnunum og færir þér bragðið af paradís í hverjum bita og breytir hverri stund í lítið frí,“ segir Svana sem er mikill aðdáandi lakkrísins. Nýja sumarlínan fæst meðal annars í lífsstíls- og hönnunarversluninni Epal.
----------------------------------------


================================================================================
GROUP bcecec83
================================================================================

----------------------------------------
Title: Grunaðir um að neyða pilt upp í bíl og gefa honum raf­stuð
Content: Fjórmenningar hafa verið ákærðir fyrir sérstaklega hættulega líkamsárás, frelsissviptingu, hótanir og rán vegna atviks sem er sagt hafa átt sér stað á ótilgreindum laugardegi á síðasta ári. Mönnunum er gefið að sök að svipta pilt, sem er ólögráða, frelsi sínu í allt að 45 mínútur, en fram kemur að pilturinn hafi verið gestkomandi þar sem atvik málsins áttu sér stað í Reykjavík. Sakborningarnir fjórir hafi verið í bíl sem einn þeirra ók. Tveir hinna hafi síðan sótt piltinn, leitt hann að bílnum og látið hann setjast inn í hana gegn vilja sínum. Síðan hafi þeir tekið af honum símtæki, heyrnartól og svo farið með hann á annan stað í Reykjavík. Þar eru fjórmenningarnir sagðir hafa farið úr bílnum og byrjað að beita piltinn ofbeldi. Pilturinn hafi fallið í jörðina fyrir vikið en sakborningarnir slegið hann margsinnis með krepptum hnefum og sparkað margsinnis í höfuð hans og búk meðan hann lá á jörðinni. Einn sakborninganna er sagður hafa gefið piltinum rafstuð með rafmagnsvopni í báða handleggi. Annar þeirra er grunaður um að ota hnífi að hálsi, bringu og kviðarholi piltsins og hótað að drepa hann og fjölskyldu hans ef hann segði frá. Sakborningarnir eru sagðir hafa skilið hann eftir beran að ofan og skólausann. Vegna árásarinnar mun pilturinn hafa hlotið heilahristing, tannbrot og marga sáverka á höfði, á handleggjum og á brjóstkassa. Móðir piltsins krefst þess fyrir hönd sonar síns að fjórmenningarnir greiða 4,5 milljónir króna í skaða- og miskabætur. Það er héraðssaksóknari sem ákærir mennina. Málið verður tekið fyrir í Héraðsdómi Reykjavíkur.
----------------------------------------

----------------------------------------
Title: Ráku fram­kvæmda­stjórann og komust svo að raf­mynta­greftrinum
Content: Landsréttur staðfesti á dögunum dóm Héraðsdóms Reykjavíkur þess efnis að fyrirtæki hafi verið heimilt að rifta ráðningarsamningi við framkvæmdastjóra sinn. Framkvæmdastjórinn fyrrverandi hafði farið fram á að fyrirtækið myndi greiða honum þriggja mánaða uppsagnarfrest, sem samsvaraði 3,5 milljónum króna auk vaxta. Landsréttur féllst ekki á það. Framkvæmdastjóranum var sagt upp störfum í mars 2022, tæpu ári eftir að hann hóf störf. Fyrirtækið rifti samningnum á þeim grundvelli að hann hefði brotið svo verulega af sér í starfi að því væri heimilt að segja honum upp án fyrirvara. Hann hefði ekki staðist væntingar í starfi. Til að mynda hefði hann ekki útbúið rekstraráætlun þrátt fyrir ítrekaðar beiðnir stjórnar fyrirtækisins um það. Þá hefði hann skuldbundið félagið með langtímasamningum sem voru að mati fyrirtækisins ekki í takt við hagsmuni þess. Annars vegar var það árs langur samningur við annað félag um að fyrirtækið myndi haf aðstöðu til fundarhalda og afþreyingar. Að mati Landsréttar var sú ráðstöfun eðlileg. Hins vegar var það samningur um leigu á bíl sem einstaklingur átti að nota, en sá var ekki starfmaður fyrirtækisins. Að mati Landsréttar féll það utan við starfskyldur mannsins. Einnig hefði hann ekki skilað inn umbeðnum gögnum um eigin úttektir á veitingastað sem fyrirtækið rak. Eftir að samningnum var rift kom síðan í ljós að hann hafði nýtt tólf tölvur fyrirtækisins í rafmyntagröft. Rafmyntin sem hann hafði upp úr krafsinu rann í hans eigið veski. Fram kemur í dómi héraðsdóms að framkvæmdastjórinn hafi beðið starfsmann fyrirtækisins um að setja upp hugbúnaðinn sem þurfti til að grafa eftir rafmynt í tölvunum tólf, og að hún myndi renna í hans eigið veski. Hann viðurkenndi fyrir dómi að hann hefði sjálfur grætt á greftinum. Landsréttur taldi sannað að með þessu hefði framkvæmdastjórinn brotið alvarlega gegn trúnaðarskyldum sínum. Í dómi Landsréttar er bent á að í ráðningasamningi framkvæmdastjórans hafi verið kveðið á um að báðir samningsaðilar gætu sagt honum upp með þriggja mánaða uppsagnafresti. Hins vegar gæti félagið rift honum einhliða myndi framkvæmdastjórinn vanefna hann verulega, til að mynda með því að brjóta starfsskyldur sínar verulega. Það var mat dómsins að hann hefði gert það og fyrirtækinu því heimilt að rifta samningnum. Þar af leiðandi hafnaði dómurinn kröfum mannsins um 3,5 milljónir.
----------------------------------------


================================================================================
GROUP c3cb31dd
================================================================================

----------------------------------------
Title: Gefur aftur kost á sér í enska landsliðið
Content: Enski varnarmaðurinn Ben White gefur aftur kost á sér í enska landsliðið í knattspyrnu. White hefur ekki spilað fyrir enska landsliðið síðan HM 2022 þegar hann yfirgaf herbúðir liðsins eftir að hafa lent upp á kant við Steve Holland, þáverandi aðstoðarþjálfara. Í kjölfarið gaf White ekki kost á sér fyrir landsliðið en hann á að baki fjóra landsleiki með Englandi. „Ég er tiltækur,“ sagði White í viðtali við enska götublaðið The Sun. „Ég hef spjallað við hann nokkrum sinnum. Hann er indæll maður, mjög hreinskilinn,“ sagði White um Thomas Tuchel, landsliðsþjálfara Englands. Næsta landsleikjahlé er í byrjun júní og mun England mæta Andorru í undankeppni HM og Senegal í vináttuleik.
----------------------------------------


================================================================================
GROUP 7476e37e
================================================================================

----------------------------------------
Title: Binda miklar vonir við fyrirhugað samtal Trumps við Pútín
Content: Ljóst er að komandi vika verður örlagarík með tilliti til framtíðar Úkraínu, sagði Ursula von der Leyen, forseti framkvæmdastjórnar Evrópusambandsins, í dag. Viðræðum sendinefnda Rússa og Úkraínumanna lauk án stórtíðinda í liðinni viku. Von der Leyen sagði að nú væri mikilvægt að missa ekki móðinn heldur halda áfram.Vance og Zelensky funduðu í RómJ.D. Vance varaforseti Bandaríkjanna fundaði með Volodymyr Zelensky Úkraínuforseta í Róm í dag. Þeir eru staddir þar í tilefni innsetningar Leós páfa. Þetta er í fyrsta sinn sem þeir hittast síðan þeim laust saman í Hvíta húsinu í Washington í febrúar.Fundurinn stóð í um þrjátíu mínútur. Fréttastofa AFP hefur eftir úkraínskum embættismanni að þeir hafi rætt stöðuna á víglínunni í Úkraínu og möguleikann á því að innleiða viðskiptaþvinganir gegn Rússum ef ekki takist að semja um vopnahlé. Vance og Zelensky ræddu einnig fyrirhugaðan símafund Donalds Trump Bandaríkjaforseta og Vladimírs Pútín Rússlandsforseta. Til stendur að Trump ræði við Pútín snemma á morgun, og svo Zelensky.Friedrich Merz Þýskalandskanslari sagði að hann myndi, ásamt leiðtogum Frakklands, Bretlands og Póllands, ræða við Trump fyrir símafund hans við Pútín.Merz kvaðst hafa rætt þetta við Marco Rubio utanríkisráðherra Bandaríkjanna og ásamt Zelensky í Róm í dag.
----------------------------------------

----------------------------------------
Title: Páfatíð Leós XIV hefst formlega í dag
Content: Páfatíð Leós XIV hefst formlega í dag með vígslumessu á Péturstorginu í Páfagarði. Tugþúsundir verða viðstaddir athöfnina sem hefst klukkan tíu árdegis að staðartíma (eða klukkan átta að íslenskum tíma). Klukkustund síðar hefst innsetningarathöfn þrungin hefðum og táknmyndum, meðal annars verður páfahringur dreginn á fingur Leós. Að því loknu flytur hann sína fyrstu opinberu predikun sem varpa mun ljósi á hverjar verða helstu áherslur páfatíðar hans. Nýi páfinn, sá 267. í röðinni, er sá fyrsti sem fæddist í Bandaríkjunum, hann starfaði lengi í Perú og var mörgum Kaþólikkum ókunnugur þegar hann var kjörinn eftir aðeins sólarhrings umþóttunartíma kardínálanna. Á þeim tíu dögum sem liðnir eru hefur Leó ítrekað kallað eftir heimsfriði og auknu félagslegu réttlæti. Harðri gagnrýni um innflytjendastefnu Bandaríkjastjórnar, sem Robert Francis Prevost skrifaði á eigin samfélagsmiðla fyrir páfakjör, hefur nú verið eytt. Landar nýja páfans virðast áhugasamir um hann og varaforsetinn JD Vance verður viðstaddur athöfnina, en hann snerist til kaþólsku árið 2019. Hann var seinasti gestur Frans páfa áður en hann lést 21. apríl eftir 12 ára setu sem höfuð kaþólsku kirkjunnar. Utanríkisráðherrann Marco Rubio er einnig væntanlegur til athafnarinnar, svo og Volodymyr Zelensky Úkraínuforseti, Isaac Herzog forseti Ísraels, Ursula von der Leyen forseti framkvæmdastjórnar Evrópusambandsins auk Friedrich Merz Þýskalandskanslara, svo einhver séu nefnd.
----------------------------------------


================================================================================
GROUP 3fe06446
================================================================================

----------------------------------------
Title: Þrumufleygur Wilsons í Lundúnaslag (myndskeið)
Content: Harry Wilson skoraði glæsilegt sigurmark Fulham í 3:2 endurkomusigri á Brentford í Lundúnaslag í ensku úrvalsdeildinni í knattspyrnu í dag. Wilson tók þá hnitmiðað skot fyrir utan vítateig sem fór niður í bláhornið. Skömmu áður hafði Tom Cairney jafnað metin í 2:2 fyrir Fulham. Raúl Jiménez skoraði fyrsta mark leiksins og kom Fulham í 1:0 áður en Bryan Mbeumo og Yoane Wissa sneru taflinu við fyrir Brentford. Svipmyndir úr leiknum má sjá í spilaranum hér að ofan en mbl.is færir ykkur efni úr enska boltanum í samstarfi við Símann Sport.
----------------------------------------

----------------------------------------
Title: Glæsimark Rice skildi að (myndskeið)
Content: Declan Rice skoraði glæsilegt sigurmark Arsenal í 1:0-sigri á Newcastle United í ensku úrvalsdeildinni í knattspyrnu í dag. Markið kom á 55. mínútu þar sem Rice lét vaða fyrir utan vítateig eftir undirbúning Martins Ödegaards og hnitmiðað skotið söng í fjærhorninu. Með sigrinum tryggði Arsenal annað sæti deildarinnar og um leið sæti í Meistaradeild Evrópu á næsta tímabili. Svipmyndir úr leiknum má sjá í spilaranum hér að ofan en mbl.is færir ykkur efni úr enska boltanum í samstarfi við Símann Sport.
----------------------------------------

----------------------------------------
Title: Vardy kvaddi með marki (myndskeið)
Content: Jamie Vardy skoraði sitt 200. mark í 500. leik sínum í öllum keppnum fyrir Leicester City þegar liðið vann Ipswich Town 2:0 í ensku úrvalsdeildinni í knattspyrnu í dag. Vardy kom Leicester á bragðið í sínum allra síðasta leik fyrir liðið en hann heldur annað eftir tímabilið. Kasey McAteer innsiglaði svo sigur Leicester. Svipmyndir úr síðasta leik Vardys fyrir Leicester má sjá í spilaranum hér að ofan en mbl.is færir ykkur efni úr enska boltanum í samstarfi við Símann Sport.
----------------------------------------

----------------------------------------
Title: Fulham vann Lundúnaslaginn – skoraði í kveðjuleiknum
Content: Fulham vann góðan sigur gegn Brentford í Lundúnaslag í ensku úrvalsdeild karla í knattspyrnu í dag. Brentford er áfram í áttunda sæti með 55 stig en Fulham er með 54 stig í tíunda sæti. Raúl Jiménez kom Fulham yfir á 16. mínútu. Aðeins sex mínútum síðar jafnaði Bryan Mbuemo metin. Brentford fékk vítaspyrnu skömmu síðar og fór Mbuemo á punktinn en Bernd Leno varði frá honum. Rétt fyrir leikhlé náðu heimamenn forystu eftir mark frá Yoane Wissa. Staðan var því 2:1 fyrir Brentford í hálfleik. Á 68. mínútu jafnaði Tom Cairney metin og tveimur mínútum síðar kom Harry Wilson gestunum yfir. Fleiri urðu ekki mörkin ekki og lokaniðurstaða því 3:2-sigur Fulham. Hákon Rafn Valdimarsson var á bekknum fyrir Brentford allan leikinn. Leicester fékk Ipswich í heimsókn og hafði betur, 2:0, í dag. Bæði lið eru fallin en Leicester er í 18. sæti með 25 stig og Ipswich situr í 19. sæti með 22 stig. Jamie Vardy skoraði í sínum síðasta heimaleik fyrir félagið þegar hann kom Leicester yfir á 28. mínútu. Kasey McAteer tvöfaldaði síðan forystu Leicester á 69. mínútu og þar við sat.
----------------------------------------


================================================================================
GROUP bb63f4ca
================================================================================

----------------------------------------
Title: Segist ekki taka hags­muni sela fram yfir hags­muni í­þrótta
Content: Borgarstjóri segir ekki standa til að taka hagsmuni sela í Húsdýragarðinum framyfir hagsmuni íþróttafélaga. Einungis sé um að ræða tilfærslur í fjárfestingaáætlun borgarinnar. Staðið hefur til um árabil að stækka selalaugina í Fjölskyldu- og húsdýragarðinum. Verja átti til þess tuttugu milljónum króna þetta árið, en samkvæmt breytingartillögum borgarstjóra stendur til að leggja til sextíu milljónir króna til viðbótar, samtals áttatíu milljónir króna. Á sama tíma í tillögunum er gert ráð fyrir því að framlög vegna fjölíþróttahúss KR verði minnkuð um hundrað milljónir úr fimm hundruð milljónum í fjögurhundruð milljónum. Margir KR-ingar supu því hveljur en Heiða Björg Hilmisdóttir borgarstjóri segir þá ekki þurfa að örvænta. „Nei alls ekki, það hefur engin ákvörðun verið tekin um neitt varðandi íþróttahreyfinguna annað en að standa við þau áform sem hefur verið farið í, það er tilfærsla þarna, við erum að fjárfesta gríðarlega, við erum að fjárfesta fyrir yfir tuttugu milljarða á þessu ári, samstæðan ef þú tekur sama reikninginn A og B-hluta er yfir sjötíu milljarða þannig ég skil vel að fólk vilji fylgjast með,“ segir Heiða Björg. Minnihluti Sjálfstæðis- og Framsóknarmanna gagnrýndi breytingartillögurnar á borgarráðsfundi og sökuðu meirihlutann um að velja hagsmuni sela framyfir hagsmuni KR-inga. Borgarstjóri segir um alls ótengd mál að ræða og að breytingarnar séu tilfærslur á fjármunum en ekki skerðing. „Það er ekki búið að hætta við neinar framkvæmdir, þær hafa frestast vegna þess að það hafa komið upp þannig atriði, KR-ingar meðal annars verið sjálfir í fjölmiðlum að segja frá því sem hefur komið upp,“ segir Heiða. „Varðandi húsdýragarðinn þá er þetta meira en selalaug, þetta er áfangastaður fyrir fjölskyldur, þetta er eitt af því sem fjölskyldur gera saman að fara í Húsdýragarðinn og Fjölskyldugarðinn og þetta er ekki bara selalaugin þetta er líka húsið sem er við veitingastaðinn og líka áfangastaðinn þegar þú ert að koma inn, það þarf bara að halda svona hlutum við og þeir þurfa að vera í toppformi, við höfum ekki verið með selalaugina þar, hún hefur verið óásættanleg varðandi dýravelferð.“
----------------------------------------

----------------------------------------
Title: Sjóðir Alfa Framtaks högnuðust um 3,4 milljarða
Content: Framtakssjóðirnir AF1 og AF2 í rekstri Alfa Framtaks högnuðust samanlagt um 3,4 milljarða króna á síðasta ári. Sjóðurinn AF1, sem settur var á laggirnar árið 2018, hagnaðist um 1,85 milljarða króna samanborið við 2,75 milljarða árið áður. Sjóðurinn AF2, sem settur var á laggirnar árið 2022, hagnaðist um 1,52 milljarða samanborið við 1,9 milljarða árið áður. Alfa Framtak hefur komið að ýmsum verkefnum í gegnum sjóðina tvo, en meðal þeirra stærstu eru kaup Travel Connect á Iceland Travel, yfirtakan á Origo og kaupin á ráðandi hlut í Lyf og heilsu. AF1 er 7 milljarðar króna að stærð og hefur fjárfest í sex verkefnum: Borgarplasti, Motus, Málmsteypu Þorgríms Jónssonar, INVIT, Nox Health og Travel Connect. AF2 er 15 milljarða króna að stærð og er nú fullfjárfestur í sex verkefnum en þau eru Thor Ice Chilling Solutions, Skyggnir (áður Origo), Reykjafell, Knox hotels og Lyf og heilsa. Alfa Framtak lauk á dögunum fjármögnun á rúmlega 22 milljarða króna framtakssjóði sem ber heitið AF3 og er þriðji sjóðurinn í rekstri félagsins. Gunnar Páll Tryggvason er framkvæmdastjóri Alfa Framtaks. Nánar er fjallað um málið Viðskiptablaðinu. Áskrifendur geta nálgast blaðið hér og viðtalið í heild hér.
----------------------------------------

----------------------------------------
Title: Snúa tapi í milljarðs hagnað
Content: Jarðboranir högnuðust um 961 milljón króna á síðasta ári samanborið við 1,4 milljarða króna tap árið áður. Tekjur jukust um nærri helming og námu 9 milljörðum króna. Jarðboranir eiga 14 bora, þar af þrjá stóra og einn meðalstóran fyrir djúpboranir og tíu minni fyrir vatns- og hitaveituboranir. Alþjóðlega borfyrirtækið Archer keypti helmingshlut í Jarðborunum fyrir 1,1 milljarð króna sumarið 2022. Archer stækkaði hlut sinn í Jarðborunum um 10% sl. haust og á nú 60% í félaginu á móti 40% hlut Kaldbaks.
----------------------------------------

----------------------------------------
Title: 8 milljarða eignir
Content: Eignarhaldsfélagið Kolka hagnaðist um 204 milljónir króna á síðasta ári en árið áður hagnaðist félagið um 102 milljónir. Sala nam 12,2 milljörðum króna og jókst um 187 milljónir frá fyrra ári. Framlegð af vörusölu nam 3,4 milljörðum og jókst um 7,4% á milli ára. Félagið er móðurfélag 1912 samstæðunnar sem á Nathan & Olsen, Ekruna og Emmessís, sem öll starfa í innflutningi, framleiðslu og dreifingu á matvælum. Meðal eigna er auk þess 50% eignarhlutur í ísbúðinni Huppu. Kolka er í eigu Ara, Bjargar og Kristínar Fenger og fjölskyldu.
----------------------------------------


================================================================================
GROUP c455a7cf
================================================================================

----------------------------------------
Title: Líþíumrafhlaða lík­leg or­sök eldsins
Content: Eldur kviknaði í óflokkuðum úrgangi hjá Terra í Berghellu í Hafnarfirði. Talið er að eldsupptök megi rekja til líþíumrafhlöðu. Þetta kemur fram í tilkynningu frá markaðsteymi Terra. „Eldur kom upp á útisvæði Terra í Berghellu síðdegis í dag, þann 18. maí. Tilkynning um eld barst kl. 15:15 og var starfsfólk Terra fljótt á vettvang. Slökkvilið höfuðborgarsvæðisins mætti kl. 15:32 og tókst að slökkva eldinn án frekari atvika,“ segir í tilkynningunni. Talið er að eldurinn hafi kviknað vegna líþíumrafhlöðu sem lenti með óflokkuðum úrgangi. „Slíkar rafhlöður geta verið sérstaklega hættulegar þegar þær eru ekki meðhöndlaðar á réttan hátt. Atvikið undirstrikar enn á ný mikilvægi þess að rafhlöður séu flokkaðar sérstaklega og aldrei settar með blönduðum úrgangi.“ Fréttin hefur verið uppfærð
----------------------------------------

----------------------------------------
Title: Eldurinn kviknaði vegna óflokkaðrar liþíum rafhlöðu
Content: Talið er að eldur á útisvæði Terra í Berghellu í Hafnarfirði í dag hafi kviknað vegna liþíum rafhlöðu sem lenti með óflokkuðum úrgangi. Þetta kemur fram í tilkynningu frá Terra. Tilkynning um eldinn barst kl. 15:15 og var starfsfólk Terra fljótt á vettvang. Slökkvilið höfuðborgarsvæðisins mætti kl. 15:32 og tókst að slökkva eldinn án frekari atvika. Í tilkynningunni segir að liþíum rafhlöður geta verið sérstaklega hættulegar þegar þær eru ekki meðhöndlaðar á réttan hátt. „Atvikið undirstrikar enn á ný mikilvægi þess að rafhlöður séu flokkaðar sérstaklega og aldrei settar með blönduðum úrgangi,“ segir í tilkynningunni og þakkar Terra slökkviliðinu fyrir skjót og fagleg viðbrögð.
----------------------------------------


================================================================================
GROUP 8503a2e9
================================================================================

----------------------------------------
Title: Gegndar­laus á­róður hafi tryggt gott gengi Ísraels
Content: Austurríki kom, sá og sigraði Eurovision söngvakeppnina í gær. Á tíma leit hinsvegar út fyrir að Ísrael myndi bera sigur úr býtum, þrátt fyrir umdeilda þátttöku. Stjórnmálafræðingur segist efins um pólitíska þýðingu keppninnar en aðdáandi sem sniðgekk keppnina segist ekki hissa á góðu gengi Ísrael, það sé að þakka gegndarlausum áróðri á samfélagsmiðlum. VÆB bræður urðu að sætta sig við næstneðsta sæti í Eurovision söngvakeppninni sem fram fór í Basel í gær en söngvarinn JJ sigraði keppnina fyrir hönd Austurríkis. Á tíma leit út fyrir að Ísrael myndi bera sigur úr býtum í keppninni en landið rakaði inn stigum frá almenningi í símakosningu og hlaut alls 356 stig. Þátttaka Ísrael í keppninni hefur verið umdeild vegna hernaðar þeirra á Gasa og gríðarlegs mannfalls meðal Palestínumanna. Var þátttökunni mótmælt utan keppnishallarinnar sem og innan hennar. Skiptar skoðanir eru á þýðingu góðs gengis Ísraels í keppninni. Bjarki Sigurðsson fréttamaður greinir stöðuna degi eftir úrslitin á vettvangi í Basel. Grétar Þór Eyþórsson prófessor í stjórnmálafræði segir Ísraelsmenn geta túlkað sigurinn sem ímyndarsigur.„Þeir geta eflaust túlkað það þannig en gott gengi þeirra í keppninni í gær getur náttúrulega líka verið vegna þess að fólki í Evrópu líkaði lagið vel og þá ekki látið það hafa nein áhrif á sig hvað Ísraelsmenn eru að gera að öðru leyti, hvað sem svo sem okkur finnst um það.“ Almenningur í Evrópu virðist ekki miðað við úrslitin í gær líta svo á að keppnin sé pólitísk að sögn Grétars. „Ég á nú síður von á því að gengi Ísraels í gær sé svona einhverskonar stuðningsyfirlýsing við það sem þeir eru að gera, að minnsta kosti ekki bein stuðningsyfirlýsing.“ Inga Auðbjörg Straumland fyrrverandi stjórnarkona í FÁSES, félags áhugafólks um Eurovision, hefur sniðgengið keppnina undanfarin ár vegna þátttöku Ísrael. Hún segir gengi landsins ekki koma sér á óvart. „Þetta er ekkert ótrúlegt fyrir mér, þetta er bara úrslitin sem ég bjóst við. Að því sögðu ég hef ekki heyrt lagið, ég fylgdist ekki með, ég var upptekin við að keppa í Klúróvisjón á meðan en var algerlega að undirbúa mig undir það andlega að Ísrael myndi nú kannski bara hafa þessa keppni af því að þau hafa verið með gegndarlausan áróður, þó ég sé að sniðganga þá kemst ég ekki hjá því að vera vör við það, þau stilla upp auglýsingum á Youtube og flæða inn á allar Eurovision grúppur sem ég reyni að skrolla framhjá. Þannig ég er ekkert hissa, fólk pakkar í vörn og kýs sína konu tuttugu sinnum og þá bara fer þetta svona.“
----------------------------------------


================================================================================
GROUP 6b5d0e6b
================================================================================

----------------------------------------
Title: Náttúran besta núllstillingin
Content: Auðna tæknitorg hefur ráðið Ingunni Sigurpálsdóttur í starf framkvæmdastjóra fyrirtækisins. Hún tekur við starfinu af Einari Mäntylä, sem kom að stofnun Auðnu á árinu 2019 og hefur unnið að uppbyggingu fyrirtækisins í sex ár. Auðna var stofnað í desember 2018 en markmið þess er meðal annars að leggja faglegt mat á uppfinningar vísindamanna og hafa umsjón með innlögn einkaleyfisumsókna. Ingunn segir að það séu spennandi tímar framundan hjá Auðnu en félagið aðstoðar meðal annars við stofnun sprotafyrirtækja. Hún segir að það hafi orðið mikil aukning í nýsköpun og er mjög spennt að sjá hver vegferð Auðnu verði á komandi misserum. „Við erum ofboðslega mikil nýsköpunarþjóð og þetta er skemmilegur bransi til að vera í. Við skilgreinum okkur sem brú á milli vísinda og nýsköpunar og hvetjum til þess að rannsóknarniðurstöður séu hagnýttar og skili sér út í samfélagið.“ Nánar er fjallað um Ingunni í Viðskiptablaði vikunnar. Áskrifendur geta nálgast umfjöllunina í heild sinni hér.
----------------------------------------


================================================================================
GROUP 94ffea68
================================================================================

----------------------------------------
Title: Ekkert högg í magann
Content: KR mátti þola 4:3-tap gegn Aftureldingu í Bestu deild karla í knattspyrnu í kvöld. Óskar Hrafn Þorvaldsson, þjálfari KR, mætti í viðtal til mbl.is eftir leik. „Þetta er ekkert högg í magann. Af hverju ætti þetta að vera högg í magann? Þetta var tapleikur, það var enginn að kýla mig. Það er ekki þannig en það er súrt. Mér fannst við stjórna þessum leik að langstærstum hluta og ég þarf að sjá þetta betur. Ég klóra mér í hausnum hvernig við gátum fengið á okkur fjögur mörk í þessum leik. Það er mér hulin ráðgáta. Það var vel gert hjá þeim, þeir nýttu sér tækifærin sem þeir fengu. Við þurfum að verja teiginn okkar betur, það er alveg ljóst,“ sagði Óskar í viðtali við mbl.is eftir leik. KR byrjaði leikinn af krafti og komst 2:0 yfir eftir tíu mínútna leik. Afturelding náði að jafna metin snemma í síðari hálfleik en KR náði aftur forystunni skömmu síðar. Afturelding vann þó að lokum 4:3-sigur eftir tvö mörk með stuttu millibili undir lok leiks. „Mér fannst við fá fjölmörg færi til að gera út um þennan leik í stöðunni 3:2 en það er klárt mál að rétt fyrir þriðja markið þeirra fannst mér meðbyrinn sveiflast í þeirra átt. Við náðum ekki að standa það af okkur, því miður,“ sagði Óskar. „Við verðum að vera aðeins harðari, verðum að vera ákveðnari í því að verja mark okkar,“ bætti Óskar við. Margir leikmenn í liði KR hafa verið að glíma við meiðsli undanfarið. „Það er ekkert auðvelt að vera í liði sem þarf alltaf að breyta um leikmenn. Innan leiks þá þurfum við að skipta út tveimur í hálfleik, Aroni Sigurðssyni á 60. mínútu sem var fyrir fram ákveðið. Þá riðlast leikur liðsins dálítið,“ sagði Óskar. „Ef þetta er fórnarkostnaður þessa leikstíls þá tökum við það bara á kassann. Á endanum venjast menn því að spila svona og þá verðum við ljómandi fínir.“ KR hefur spilað mjög skemmtilegan bolta í byrjun tímabils en liðið hefur skorað flest mörk allra í deildinni. Liðið hefur þó einnig fengið flest mörk á sig ásamt ÍA og KA. „Við spilum eins og við spilum og erum trúir því. Við erum með eitt plan og það er plan A og það er að reyna að halda boltanum eins og við getum og byggja upp sóknir á sæmilega skipulagðan hátt. Þó einhvern veginn þannig að þetta sé ekki einhver letilegur gír yfir því. Síðan reynum við að pressa maður á mann og það úttektur mikið hlaup,“ sagði Óskar.
----------------------------------------

----------------------------------------
Title: Ljót mörk gilda jafn mikið
Content: Aron Elí Sævarsson, fyrirliði Aftureldingar, var að vonum kátur er hann mætti í viðtal til mbl.is eftir 4:3-sigur liðsins gegn KR í Bestu deild karla í knattspyrnu í kvöld. „Mér líður rosalega vel. Þetta var það skrítinn leikur að maður er ennþá að melta þetta,“ sagði Aron Elí í samtali við mbl.is eftir leik. Afturelding lenti tvisvar undir í leiknum en sýndi mikinn karakter og vann að lokum sterkan 4:3-sigur. „Við vissum að þeir eru með fullt sjálfstraust og spila mjög skemmtilegan fótbolta, með góða leikmenn. Þegar við lendum undir lítur þetta ekki vel út fyrir okkur en við erum með þannig lið, við erum í góðu standi og við getum líka spilað svona bolta og mikinn sóknarleik. Þannig við ákváðum að gefa allt í þetta og þetta datt okkar megin í dag.“ Hvað var það sem lagði grunninn að þessum sigri í dag? „Þolinmæði og þéttleiki í varnarleiknum. Við vorum mjög góðir í föstum leikatriðum eins og sást. Þeir eru með mikið svæði, vilja sækja á mörgum og skilja mikið svæði og við náðum að nýta það þegar við unnum boltann. Ég held að það og baráttuandinn og hvernig vígi þetta er hjá okkur. Margir stuðningsmenn, nýtt lag og öll stemningin, ég held að það skilaði þessu.“ Hvernig var tilfinningin að skora þitt fyrsta mark í efstu deild fyrir Aftureldingu? „Ég var búinn að bíða eftir þessu í nokkra leiki og gaman að geta skorað fyrsta markið og klárað það. Mér fannst reyndar stoðsendingin í fyrsta markinu betri en markið en það skiptir engu máli því ljót mörk gilda jafn mikið.“ Næsti leikur er gegn KA, hvernig undirbúiði ykkur fyrir þann leik? „Við jöfnum okkur aðeins á þessum þremur leikjum. Við ferðuðumst vestur og spiluðum upp á skaga í miðri viku. Mjög erfiðir leikir og þessi leikur mjög erfiður, mikið hlaup. Við þurfum góða endurheimt og að skoða KA-mennina,“ sagði Aron Elí að lokum.
----------------------------------------

----------------------------------------
Title: Ótrúlegur endurkomusigur Aftureldingar
Content: Afturelding vann ótrúlegan endurkomusigur gegn KR, 4:3, í bestu deild karla í knattspyrnu í kvöld. KR er í fjórða sæti með 10 stig, jafnmörg stig og Afturelding í fimmta sæti. KR-ingar hófu viðureignina með látum en strax á sjöttu mínútu komust þeir yfir eftir góða sókn. Gabríel Hrannar Eyjólfsson lagði boltann út í teiginn á Guðmund Andra Tryggvason sem lagði hann í hægra hornið, stöngin inn. Aðeins þremur mínútum síðar tvöfaldaði Aron Sigurðarson forystu KR með glæsilegu aukaspyrnumarki. Skot af 25 metra færi, yfir vegginn í bláhornið. Eftir rétt rúman hálftíma leik minnkaði Afturelding muninn. Fyrirliðinn Aron Elí Sævarsson átti fyrirgjöf frá vinstri sem fann Benjamin Stokke utarlega í teignum sem skoraði með viðstöðulausu skoti. Staðan í hálfleik var 2:1 fyrir KR. Benjamin Stokke var aftur á ferðinni á 53. mínútu þegar hann jafnaði metin. Georg Bjarnason kom með fasta sendingu fyrir markið þar sem Stokke mætti og skoraði af öryggi. KR var ekki lengi að komast aftur í forystu en á 58. mínútu skoraði Eiður Gauti Sæbjörnsson. Matthias Præst fann Gabríel Hrannar vinstra megin í teignum sem renndi boltanum fyrir markið á Eið sem náði að pota boltanum í markið. Axel Óskar Andrésson var nálægt því að jafna metin fyrir Aftureldingu á 70. mínútu þegar skalli hans endaði í slánni. Á 77. mínútu jafnaði fyrirliðinn Aron Elí Sævarsson metin fyrir Aftureldingu. Eftir hornspyrnu myndaðist mikill darraðardans í teignum og endaði boltinn hjá Aroni Elí sem skoraði af stuttu færi. Afturelding náði forystunni aðeins þremur mínútum síðar. Varamaðurinn Þórður Gunnar Hafþórsson átti góða fyrirgjöf á Hrannar Snæ Magnússon á fjærstönginni sem hamraði boltanum í netið. KR-ingar pressuðu Aftureldingu stíft á lokamínútunum en náðu ekki að jafna metin. Lokaniðurstaða því 4:3-sigur Mosfellinga. Allar lýsingar í beinni
----------------------------------------

----------------------------------------
Title: Sjö mörk þegar Afturelding vann KR
Content: Afturelding vann KR í vægast sagt fjörugum leik í Bestu deild karla í fótbolta í kvöld, 4-3 í Mosfellsbæ. KR komst í 0-2 á fyrstu níu mínútum leiksins með mörkum Guðmundar Andra Tryggvasonar og Arons Sigurðarsonar. Benjamin Stokke skoraði þá tvisvar og jafnaði fyrir Aftureldingu áður en Eiður Gauti Sæbjörnsson kom KR aftur yfir á 58. mínútu. Aron Elí Sævarsson og Hrannar Snær Magnússon skoruðu hins vegar með tveggja mínútna millibili og Afturelding komst yfir þegar 10 mínútur voru eftir. KR og Afturelding eru bæði með 10 stig í fjórða og fimmta sæti deildarinnar.Nýliðarnir í Aftureldingu eru komnir með 10 stig í deildinni.Mummi LúBesta deild karla
----------------------------------------


================================================================================
GROUP fb2571cf
================================================================================

----------------------------------------
Title: Regluvörður bað þingmann að draga orð sín til baka
Content: Dagbjört Hákonardóttir, þingmaður Samfylkingarinnar, fékk skilaboð frá regluverði Rapyd á Íslandi þar sem hún var beðin um að draga til baka orð sín vegna viðtals sem birtist á RÚV þar sem hún sagði „óheppilegt“ að íslensk stjórnvöld hafi ákveðið að endurnýja samning sinn við ísraelska greiðslumiðlunarfyrirtækið Rapyd. Þetta segir Dagbjört í samtali við mbl.is en hún vakti athygli á þessu í viðtali á Sprengisandi á Bylgjunni í morgun. Hún segir að hún hafi fengið tölvupóst frá regluverðinum skömmu eftir að frétt RÚV birtist. Var hún beðin um að birta skilaboðin ekki opinberlega. „Þá fékk ég tölvupóst frá regluverði Rapyd að ég þyrfti að draga orð mín til baka. Ég kann því ekki vel þegar einkafyrirtæki reynir að hafa svona áhrif á lýðræðislega umræðu og regluvörður á að vita betur en að senda svona fyrir hönd síns fyrirtækis, segi ég sem fyrrverandi regluvörður,“ segir Dagbjört. Regluvörður Rapyd á Íslandi hafnar því alfarið að hann hafi með tölvupósti sínum verið að reyna að hafa áhrif á lýðræðislega umræðu. Vildi hann leiðrétta þann misskilning að Rapyd Europe sé ísraelskt fyrirtæki og benti á að fyrirtækið starfi einungis á Íslandi en ekki í Ísrael. „Markmið mitt var einfalt: að leiðrétta rangfærslur um starfsemi Rapyd, sem komu fram í viðtali við Dagbjörtu á RÚV. Þar var Rapyd ranglega tengt við stríðsrekstur Ísraels og jafnvel þjóðarmorð – sem eru alvarlegar ásakanir sem hafa ekkert með raunveruleika fyrirtækisins að gera. Rapyd starfar alfarið samkvæmt íslenskum lögum og reglum, rekur starfsemi sína eingöngu á Íslandi og veitir enga þjónustu í Ísrael. Það var mín ábyrgð sem regluvörður að bregðast við slíkum ásökunum, sérstaklega þegar þær geta haft áhrif á starfsleyfi, starfsfólk og öryggi þess. Ég gerði það á yfirvegaðan og virðingarfullan hátt – og á engan hátt var verið að reyna að þagga niður í lýðræðislegri umræðu,“ segir regluvörðurinn og bætir við hann telji nauðsynlegt að umræðan fari fram á grundvelli réttra staðreynda. „Það hlýtur að vera bæði réttlætanlegt og eðlilegt að fyrirtæki fái að leiðrétta rangar upplýsingar sem settar eru fram í opinberri umræðu – sérstaklega þegar þær geta valdið tjóni og misskilningi,“ segir hann. Greiðslumiðlunarfyrirtækið Rapyd hefur verið umdeilt víða um heim, ekki síst á Íslandi. Rapyd keypti íslenska fyrirtækið Valitor árið 2021 og breytti nafni fyrirtækisins í Rapyd Europe. Alþjóðlegur forstjóri fyrirtækisins hefur lýst yfir stuðningi við stríðsreksturs Ísraels. Á síðasta ári rann út samningur íslenska ríkisins við Rapyd en Fjársýsla ríkisins gerði samning við fyrirtækið á ný í síðasta mánuði. Samningurinn er í gildi til ársins 2027. Þessi ákvörðun hefur fallið í gríttan jarðveg sumra og hefur Þorgerður Katrín Gunnarsdóttir utanríkisráðherra m.a. sagt að sér hugnist samningurinn og að hann sé ekki í samræmi við stefnu stjórnvalda. Hefur þú fengið sambærileg skilaboð þegar þú hefur tjáð þig opinberlega um innlend eða erlend málefni? „Nei ég hef ekki fengið sambærilegan þrýsting frá einkafyrirtæki í tengslum við mál líkt og þetta. Þetta er einstakt,“ segir Dagbjört. Hún segir að stjórnmálamenn verði að geta viðrað skoðanir sínar opinberlega án þess að þeim standi hætta á því að fá sambærileg skilaboð. „Nú þurfum við að vera vakandi fyrir því að svona taktík er að fara verða algengari á sviði stjórnmálanna og stjórnmálafólk þarf að standa svolítið keikt fyrir því að geta greint frá afstöðu sinni án þess að eiga í hættu að fá svona skilaboð. Auðvitað hefur þetta alltaf fylgt því að vera stjórnmálamaður en við þurfum að taka því alvarlega núna vegna þess að helstu ógnir við lýðræðislega umræðu eru utanaðkomandi áhrif þeirra sem tengjast vopnuðum átökum,“ segir Dagbjört. Uppfært kl 19:00 Fréttin og fyrirsögn fréttarinnar hefur verið uppfærð eftir að rætt var við regluvörð Rapyd á Íslandi.
----------------------------------------

----------------------------------------
Title: Ekki hjá því komist að semja við Rapyd
Content: Daði Már Kristófersson fjármálaráðherra segir að Ríkiskaup hafi ekki átt aðra kosti en að endurnýja samninginn við greiðslumiðlunarfyrirtækið Rapyd. Fjársýsla ríkisins samdi um miðjan síðasta mánuð við greiðslumiðlunina Rapyd til tveggja ára.Daði Már sagði að samningurinn við Rapyd hafi uppfyllt öll skilyrði.„Ríkiskaup fara einfaldlega eftir lögum. Í þessu tilfelli er ekki búið að taka ákvörðun um viðskiptaþvinganir þannig að þá er bara hvert tilboð fyrir sig metið og tekin afstaða til þess hvort það uppfylli skilyrði.“ Hagkvæmasta tilboðið hafi komið frá Rapyd og því hafi samningurinn verið endurnýjaður.„Síðan er það íslenskra stjórnvalda – ríkisstjórnarinnar, þingsins – að taka afstöðu til þess hvort eigi að breyta þessum ramma.“ Samningarnir höfðu verið í endurskoðunarferli hjá Ríkiskaupum í ljósi þrýstings á að skipta ekki við fyrirtækið, eftir að forstjóri þess lýsti opinberlega yfir stuðningi við Ísraelsher. Utanríkisráðherra sagði í liðinni viku að henni hugnaðist ekki að ríkið semji við eiganda fyrirtækis í ríki sem væri augljóslega að brjóta alþjóðalög.Daði Már sagði íslensk stjórnvöld vilja gera meira til að bregðast við stöðunni á Gaza.„Þeir atburðir sem hafa verið að eiga sér stað á Gaza snerta okkur auðvitað öll mjög djúpt og við viljum geta gert meira til að bregðast við ástandinu.“ Fréttin hefur verið uppfærð. Rapid Europe er íslenskt fyrirtæki, ekki ísraelskt. Tveir af þremur sem skráðir eru raunverulegir eigendur í fyrirtækjaskrá Skattsins eru með ísraelskt ríkisfang.
----------------------------------------


================================================================================
GROUP 67f123d4
================================================================================

----------------------------------------
Title: Staðan í hag­kerfinu og alþjóðamálin
Content: Sprengisandur er á sínum stað klukkan tíu þar sem Kristján Kristjánsson þáttastjórnandi ræðir samfélagsmálin við góða gesti. Már Wolfgang Mixa dósent í fjármálum við HÍ ræðir stöðuna í hagkerfinu, vaxtaákv. stendur fyrir dyrum í vikunni og ólíklegt að vextir lækki í bili. Haraldur Þór Jónsson oddviti í Skeiða- og Gnúpverjahreppi og Björg Eva Erlendsdóttir, framkvæmdastjóri Landverndar, ræða nýja stefnu veiðifélags Þjórsár sem undir forystu Haraldar mælir nú kröftuglega fyrir nýjum virkjunum í Þjórsá og telur það laxastofninum í ánni í hag. Dagbjört Hákonardóttir, alþingismaður, hefur beitt sér fyrir stuðningi Íslands við Palestínu og stutt aðgerðir forsætisráðherra á alþjóðavettvangi þar sem Ísland er nú í forystu ríkja sem skora á Ísrael að breyta stefnu sinni á Gasa. Dagbjört ræðir næstu skref í málinu af hálfu Íslendinga. Hilmar Þór Hilmarsson, prófessor á Akureyri, ræðir stöðuna í Úkraínu og víðar - viðræður deiluaðila í Tyrklandi skiluðu litlu, Evrópuleiðtogar hnykla vöðvana og Trump lofar símtali við Pútín strax á morgun - er eitthvað að þokast í rétta átt?
----------------------------------------

----------------------------------------
Title: Óttast að háir vextir sogi sparnaðinn til Tenerife
Content: Dósent í fjármálum við Háskóla Íslands segir það sitt mat að stýrivextir Seðlabankans eigi að lækka í vikunni en vaxtaákvörðunardagur er á miðvikudag. Hann veltir því upp hvort einkaneysla sé að aukast einmitt vegna hárra vaxta og segir hækkandi leiguverð þar spila inn í. Stýrivextir Seðlabankans standa nú í 7,75 prósent og mun Peningastefnunefnd bankans kynna nýja vaxtaákvörðun næstkomandi miðvikudag. Síðustu fjögur skipti hafa vextirnir lækkað, eftir rúmt ár af óbreyttu vaxtastigi. Áður hafa greiningardeildir Landsbanka og Íslandsbanka spáð því að nefndin muni gera hlé á vaxtalækkunarferlinu og halda stýrivöxtum óbreyttum. Már Wolfang Mixa dósent í fjármálum við Háskóla Íslands sagði í Sprengisandi á Bylgjunni í morgun það vera sitt mat að vextina ætti að lækka um 0,25 stig. „Vextir eru mjög háir og þeir bara að raunvirði, hafa vextir ekki verið jafn háir og síðan fyrir hrun. Það er verið að tala um að slá á einkaneyslu hér og það þyrfti þá að kryfja betur af hverju er einkaneysla að aukast,“ segir Már. Már veltir því upp að mögulega sé hún að aukast þar sem ákveðinn hópur landsmanna sé að gefast upp á því að safna sér fyrir íbúð vegna hárra vaxta. „Það er töluverð samfylgni á því hver greiðslubyrði leigusala er og leiguverði og leiguverð að aukast aftur núna, eftir að hafa verið að hjaðna í nokkur ár þá er leiguverð aftur að hækka og þeir hópar sem eru fastir á leigumarkaði og reyna að koma sér af leigumarkaði að þegar vextir haldast svona háir þá fer það út í leiguverð og þá getur vel verið að þeir hópar hugsi með sér, Yolo you only live once, þetta að safna sér fyrir íbúð er hvorteðer vonlaust dæmi og ég splæsi bara í eina ferð til Tene.“ Hann segist óttast að núverandi ástand geri það að verkum að fólk verði kærulausara í fjármálunum. „Og það er ekkert undirliggjandi svo sem í hagkerfinu sem sýnir að hér sé eitthvað allt að fara úr böndunum.“
----------------------------------------


================================================================================
GROUP e2c7ebd6
================================================================================

----------------------------------------
Title: Viggó stórkostlegur í lífsnauðsynlegum sigri
Content: Landsliðsmaðurinn Viggó Kristjánsson átti stórleik fyrir Erlangen í 30:27-sigri liðsins gegn Stuttgart í efstu deild þýska handboltans í dag. Með sigrinum fer Erlangen upp úr fallsæti og er nú í 16. sæti með 14 stig. Viggó var markahæstur í leiknum með níu mörk og gaf að auki sex stoðsendingar.
----------------------------------------

----------------------------------------
Title: Dagur franskur bikarmeistari - Elmar flottur í sigri
Content: Montpellier varð í dag franskur bikarmeistari í handbolta eftir sigur á París SG í vítakeppni, 36:35. Staðan eftir venjulegan leiktíma var jöfn, 28:28 og því þurfti að grípa til vítakeppni. Liðin skiptust á að skora þar til röðin var komin að Yahia Khaled Fathy, leikmanni París SG, sem lét Rémi Desbonnet, markvörð Montpellier, verja frá sér og leikmenn Montpellier fögnuðu. Dagur Gautason kom ekki við sögu í dag en hann hefur verið að spila vel fyrir Montpellier síðan hann skipti þangað í febrúar. Elmar Erlingsson spilaði vel í sigri Nordhorn-Lingen á Essen í þýsku 2. deildinni í dag þegar Nordhorn vann þriggja marka útisigur, 36:33. Elmar stýrði umferðinni á miðjunni hjá Nordhorn-Lingen og skoraði sex mörk í dag. Nordhorn-Lingen situr í sjöunda sæti deildarinnar með 31 stig eftir 30 leiki.
----------------------------------------

----------------------------------------
Title: Elliði frábær í sigri Gummersbach
Content: Gummersbach, undir stjórn Guðjóns Vals Sigurðssonar, vann í dag sterkan heimasigur á Eisenach í efstu deild karla í þýska handboltanum, 34:30. Elliði Snær Viðarsson og Teitur Örn Einarsson voru báðir í liði Gummersbach í dag og óhætt er að segja að þeir hafi staðið fyrir sínu. Elliði var næst markahæstur síns liðs þegar hann gerði sjö mörk og Teitur átti einnig fínan leik og skoraði fjögur mörk. Eftir leikinn er Gummersbach í 9. sæti með 32 stig.
----------------------------------------


================================================================================
GROUP 2bbca404
================================================================================

----------------------------------------
Title: Umfangsmesta árásin síðan stríðið hófst
Content: Úkraínumenn segja Rússa hafa gert umfangsmestu drónaárás síðan innrásin hófst í nótt. Árásirnar voru gerðar víða um Úkraínu, meðal annars á Kænugarð þar sem ein kona lést. Tveir dagar eru síðan fyrstu beinu viðræður um vopnahlé á milli ríkjanna tveggja í meira en þrjú ár fóru fram í Istanbúl í Tyrklandi. Engin niðurstaða varð að fundi loknum. Vladimír Pútín Rússlandsforseti sagði í viðtali sem birtist í dag að áhersla hans væri að útrýma því sem hann telur rót vandans í Úkraínu og að tryggja öryggi Rússlands. Flugher Úkraínumanna greindi frá því að Rússar hefðu skotið á loft 273 Shahed-árásardrónum og ýmsum öðrum gerðum. Þar af voru 88 skotnir niður og 128 ollu ekki eyðileggingu. Júlía Svírídenkó varaforsætisráðherra sagði að um væri að ræða „metfjölda“ af drónum. „Rússland hefur skýrt markmið – að halda áfram að myrða almenna borgara.“ Rússneski herinn greindi frá því að hann hefði grandað 25 úkraínskum drónum í nótt og í morgun.
----------------------------------------

----------------------------------------
Title: Umfangsmikil og langvarandi drónaárás á Kyiv og austurhéruðin
Content: Tæplega þrítug kona lést í nótt af áverkum sem hún hlaut eftir umfangsmikla og langvarandi drónaárás Rússlandshers á úkraínsku höfuðborgina Kyiv og nærliggjandi héruð. Fólk skoðar skemmd rússnesk hergögn og eyðilagðan fjölskyldubíl á torgi í Kyiv.EPA-EFE / SERGEY DOLZHENKOHéraðstjórinn greindi frá þessu á samskiptaforritinu Telegram og sagði karlmann, konu og barn hafa verið flutt á sjúkrahús. Sprengingar kváðu við víða um Kyiv í nótt.Loftvarnarflautur tóku að óma um höfuðborgarsvæðið og Úkraínu austanverða fljótlega eftir miðnætti að staðartíma. Úkraínski flugherinn segir tugi dróna enn hafa verið innan lofthelginnar og ógnað Kyiv fjórum klukkustundum síðar.
----------------------------------------


================================================================================
GROUP 0d46a2a9
================================================================================

----------------------------------------
Title: Krakkatían: Euro­vision, jarð­skjálftar og dvergar
Content: Hversu vel fylgdist þú með fréttum í vikunni sem líður? Spreyttu þig á Krakkatíunni!Í Krakkatíunni beinum við kastljósinu bæði að því sem gerðist hér heima og erlendis ásamt ýmsum spurningum úr öllum áttum - alls konar spurningar fyrir yngri kynslóðina. Spreyttu þig á spurningunum hér fyrir neðan. Eins og alltaf, þá er montrétturinn í verðlaun en hann getur verið dýrmætur í fjölskyldum og vinahópnum þar sem samkeppni ríki.
----------------------------------------


================================================================================
GROUP 892f493b
================================================================================

----------------------------------------
Title: Segja kristnar kirkjur ekki geta staðið hjá
Content: „Sama hve máttlaus við kunnum að upplifa okkur gagnvart atburðum utan landsteina Íslands megum við aldrei sætta okkur við að ofbeldi, hvar sem er í heiminum, sé á einhvern hátt ásættanlegt eða eðlilegur hluti af tilveru okkar. Slík uppgjöf fer gegn öllu því sem kristin trú stendur fyrir,“ segir í yfirlýsingu frá Biskupafundi. Þar taka Biskupar Þjóðkirkjunnar, þau Guðrún Karls Helgudóttir biskup Íslands, Kristján Björnsson vígslubiskup í Skálholti, og Gísli Gunnarsson, vígslubiskup á Hólum í Hjaltadal, undir yfirlýsingu forsætisráðherra og annarra þjóðarleiðtoga um að koma þurfi í veg fyrir frekari hörmungar á Gasa. „Við skorum á ríkisstjórn Íslands og Alþingi að stíga fast til jarðar þegar kemur að stöðunni á Gaza. Hún er löngu komin út yfir öll mannúðleg mörk.“ Í yfirlýsingunni segir að kristnar kirkjur geti ekki staðið hjá og þagað yfir ástandinu fyrir botni Miðjarðarhafs. „Allar manneskjur eru skapaðar í Guðs mynd og hver einasta manneskja er jafn dýrmæt. Frá 7. október 2023 hafa tugir þúsunda látið lífið í þýðingarlausum stríðsátökum. Neyðaraðstoð hefur verið haldið frá íbúum Gaza síðan í janúar. Manngerð hungursneyð geisar og saklaust fólk lætur lífið hvern dag. Kristnar kirkjur geta ekki staðið hjá og þagað og það gera biskupar Þjóðkirkjunnar ekki heldur,“ segir í yfirlýsingunni. „Á tímum sem þessum upplifum við okkur gjarnan áhrifalaus en það sem við getum öll gert er að láta náunga okkar varða hver sem hann er og hvar sem hann er í heiminum og þegja ekki þegar okkur er misboðið. Við getum beðið fyrir sáttargjörð og friði. Við getum haft áhrif með því að styðja hjálparstarf með einum eða öðrum hætti. Við getum minnt á, hvar sem við erum stödd hverju sinni, að ofbeldið sem geisar nú fyrir botni Miðjarðarhafs getur aldrei leitt þessi átakamál til lykta– heldur er ofbeldið sjálft vandamálið.“
----------------------------------------


================================================================================
GROUP 676f8dac
================================================================================

----------------------------------------
Title: Geggjaðar gellur í gæsun Grímu Thoraren­sen
Content: Gríma Björg Thorarensen, innanhúshönnuður og meðeigandi Sjóbaðanna í Hvammsvík, var gæsuð af fríðum flokki kvenna í Madríd. Gríma hefur verið með Skúla Mogensen frá 2017, þau eiga tvo syni saman og eru greinilega trúlofuð. Gríma var áður flugfreyja hjá Wow Air og kynntist Skúla árið 2017 en 23 ár skilja parið í aldri, hann er fæddur 1968 en hún 1991. Parið á saman tvo syni, hinn fimm ára Jaka og hinn þriggja ára Storm, og Skúli á þrjú börn úr fyrra sambandi. Nú hefur parið, sem fékk sér hund í byrjun maí, greinilega ákveðið að gifta sig og fór gæsun Grímu fram í Madrídarborg í dag. Hitinn var ögn hærri þar en hérlendis, á bilinu 22 til 26 stig og mætti fjöldi glæsilegra kvenna í veisluna. Meðal þeirra má nefna Heiðu Magnúsdóttur, eiganda Ásmundarsalar; Kristínu Ólafsdóttur, kvikmyndaframleiðanda og eiginkonu Björgólfs Thors; Margréti Björnsdóttur, markaðskonu og uppistandara; Hildigunni Finnbogadóttur, verkefnastjóra hjá Saxo Bank; Signýju Tryggvadóttur, mannauðssérfræðing hjá Controlant; Sigrúnu Helgu Ásgeirsdóttur, markaðskonu hjá BL og Jónu Vestfjörð Hannesdóttur, lögmann hjá Logos. Konurnar fóru saman út að borða og þar var greinilega drukkði freyðivín og bjór. Þá voru framleiddar sérstakar GBT-derhúfur sem gæsunarhópurinn klæddist. Cava-barnið, stór freyðivínsflaska af gerðinni Juve & Camps vakti mikla lukku í gæsuninni. Gæsunin virðist hafa farið heldur hóflega fram ef marka má myndirnar, allavega miðað við það sem oft viðgengst í gæsunum og steggjunum.
----------------------------------------

----------------------------------------
Title: Líkaminn sagði stopp
Content: Kolbeinn Arnbjörnsson hefur vakið athygli fyrir leik sinn í sjónvarpsþáttunum Reykjavík 112 sem sýndir eru í Sjónvarpi Símans. Þættirnir eru byggðir á sögu Yrsu Sigurðardóttur, DNA. Veturinn fyrir tökur á þáttunum var mikið að gera hjá Kolbeini. Hann var að vinna í verkefni í Borgarleikhúsinu en þá varð yngri systir hans bráðkvödd 35 ára gömul. Kolbeinn leyfði sér ekki að syrgja heldur hélt áfram að vinna í leikverkinu. Verkið var frumsýnt og þá hrundi allt. „Ég fann fyrir óstjórnlegum kvíða í bland við þreytu og áhugaleysi og undir það síðasta skall á gríðarlegt myrkur. Ég var svo ólíkur sjálfum mér að kærastan mín hafði miklar áhyggjur af mér. Þar komst ég að því hversu lúmskt þetta getur verið. Ég sem tel mig vera svo ægilega næman og á auðvelt með að sjá vandamál annarra og vera fullur af samkennd gat ekki með nokkru móti sýnt sjálfum mér sömu mildi. Ég taldi mér stöðugt trú um að þetta væri bara aumingjaskapur og fór bara í kalt bað á morgnana og oftar í ræktina og það hélt mér á floti í örfáar vikur en að lokum sagði líkaminn stopp. Það var þá sem kærastan bókstaflega ýtti mér inn um dyrnar hjá lækni,“ segir Kolbeinn. Fjölskyldusaga hans er afar flókin. „Foreldrar mínir voru ekki saman. Mamma var mjög ung, átján ára, þegar hún átti mig. Hún flutti suður og reyndi að ala mig upp ein. Ég var mjög veikt barn, með fjölþætta fæðingargalla. Ég hafði skorðast þannig í móðurkviði að ég fæddist með slitnar taugar eða vöðva í hálsinum sem greru saman þannig að höfuðið var fast við öxl, var með sýkingar í eyrum, slæman astma og ónýtar fínhreyfingar í höndum. Þegar ég hóf til að mynda skólagöngu var talið að ég myndi aldrei geta skrifað né teiknað eðlilega. Ég get ekki ímyndað mér að mamma hafi fengið mikinn svefn þetta fyrsta ár. Eflaust var síðan ekki mikið talað um fæðingarþunglyndi á þeim tíma. Um eins árs aldur fór ég í varanlegt fóstur til eldri systur mömmu á Ólafsfirði og mannsins hennar. Stuttu seinna flutti móðir mín aftur til Ólafsfjarðar og kvæntist bróður uppeldisföður míns, þannig að mæður mínar eru systur giftar bræðrum. Þau bjuggu í næstu götu og ég vissi alltaf að hún væri blóðmóðir mín. Það var talsverður samgangur þarna á milli. Blóðfaðir minn flutti nokkrum árum seinna í bæinn með sína fjölskyldu. Ég á ellefu hálf- og stjúpsystkini í gegnum þessar þrjár fjölskyldur en ekkert alsystkini. Þrátt fyrir allt hef ég verið ótrúlega lánsamur að eiga í góðu sambandi við foreldra mína og öll systkini, sem er alls ekki sjálfgefið.“ Kolbeinn er í ítarlegu viðtali við sunnudagsblað Morgunblaðsins.
----------------------------------------


================================================================================
GROUP 9073c24a
================================================================================

----------------------------------------
Title: Fimm faldar perlur í Evrópu
Content: Sumarið er fram undan og eru margir að skoða ferðalög um meginland Evrópu, þar sem yfirleitt er hægt að stóla á sólríka daga, enda óhætt að segja að Evrópa blómstri á sumrin. En sumir fallegir staðir verða yfirfullir af túristum yfir háannatímann og er því ekki úr vegi að hafa augun opin fyrir öðrum stöðum sem eru minna þekktir, en þeir geta verið alveg jafn skemmtilegir. Króatía virðist verða vinsælli með hverju árinu sem áfangastaður, þá bæði meginlandið og eyjarnar. Norðarlega í landinu er borgin Rovinj sem liggur við sjó og einkennist af klassískum króatískum stíl, sem hefur haldist þar í áranna rás. Í Rovinj er mikið af huggulegum hótelum, og mörg þeirra bjóða upp á stórkostlegt útsýni yfir Adríahafið. Borgin er í þriggja tíma fjarlægð frá höfuðborg Króatíu en einnig er hægt að sigla að henni, frá Feneyjum, og tekur það jafn langan tíma, um þrjár klukkustundir. Þessi staður er fyrir þá ævintýragjörnu. Bieszczady-fjallgarðurinn er staðsettur syðst í Póllandi og er greið leið að honum frá borginni Kraká. Fjallgarðurinn er óumdeilanlega gullfallegur en þar er svo mikið af gönguleiðum að ekki er hægt að komast yfir að prófa þær allar í einni ferð. Þar er svo sannarlega hægt að njóta friðsæls andrúmslofts og hlusta á fuglasöng. Við fjallgarðinn eru nokkur lítil þorp og fjölskyldurekin hótel, og einnig er hægt að tjalda á svæðinu. Borgina Strassborg þekkja margir en hún er samt sem áður leynd perla þar sem hún er talin vera ein allra fallegasta borg Evrópu, en sleppur samt við það að yfirfyllast af túristum á sumrin. Borgin er einnig sérstök vegna þýskra og franskra áhrifa, en hún er í Frakklandi, uppi við landamæri Þýskalands og er það áin Rín sem skilur löndin að. Matarmenningin er því skemmtilega blönduð og dregur fólk að allan ársins hring, ásamt rólegu andrúmslofti borgarinnar. Það er dásamlegt að ganga meðfram Rín á góðu sumarkvöldi og velja sér veitingastað til að enda daginn á, og er um ansi marga slíka að velja. Meðfram strandlengju Tyrklands er hægt að finna þó nokkrar ósnertar perlur; þorp, bæi og borgir. Meðal þeirra er strandbærinn Kusadasi en hann er í tveggja klukkustunda fjarlægð frá Bodrum og einnig er hann afar nálægt grísku eyjunni Samos. Bærinn býður upp á gullfallegan tæran sjó, í eyjahafi Miðjarðarhafsins og eru þar bæði sand- og klettastrendur. Þar eru líka litríkir veitingastaðir sem iða af lífi á kvöldin og hægt er að smakka ferskan tyrkneskan sjávarréttamat. Fyrir söguþyrsta er tilvalið að gera sér dagamun og skoða hina forngrísku borg Ephesus, en hún er í um hálftíma fjarlægð frá miðbæ Kusadasi. Borgin Mostar í suðurhluta Bosníu og Hersegóvínu er eins og klippt úr málverki. Borgin er passlega stór en þar búa í kringum 100 til 200 þúsund manns. Hún þykir búa yfir miklum sjarma en hún er bæði sögurík og svo er stórbrotin náttúra hvert sem litið er. Meðfram borginni liggja há fjöll, svo að hitinn fer oft yfir þrjátíu gráður, en þá er vinsælt að kæla sig niður í ánni Neretva sem liggur í gegnum Mostar, og þeir sem eru hugrakkir geta hoppað í ánna, af Gömlu-brúnni, sem er um 24 metra há.
----------------------------------------

----------------------------------------
Title: Þetta skaltu gera í Lundúnum
Content: Það er eitthvað við loftið í London – blandan af gömlum múrsteinum og nýrri orku – sem kveikir löngun til að uppgötva, prófa nýtt og týna sér í menningu, mat og mannlífi. Þetta er borg sem fær þig til að vilja klæðast regnkápu, drekka espresso á gangstéttarkaffihúsi og skrifa fyrstu línuna í skáldsöguna þína (jafnvel þótt hún endi bara sem Instagram-færsla). Hvort sem þetta er fyrsta heimsóknin þín eða fimmta ferðin í röð, þá er alltaf eitthvað nýtt að sjá og upplifa. Claridge’s (Mayfair) Ef þig langar að upplifa hvernig það er að vakna í alvöru breskum lúxus, þá er Claridge’s óumdeilanlegt val. Þetta sögufræga hótel í hjarta Mayfair hefur hýst alla frá Winston Churchill til Audrey Hepburn, og þjónustan er enn í dag í hæsta gæðaflokki. Art deco stíll, silkimjúk rúmföt og óaðfinnanleg þjónusta gera dvölina að sannkallaðri konunglegri upplifun. NoMad Hotel (Covent Garden) NoMad Hotel í Covent Garden er í enduruppgerðri lögreglustöð og hentar fullkomlega þeim sem kunna að meta smekkvísi og sögulega dýpt. Herbergin eru fáguð og hlýleg – og staðsetningin gerir það að verkum að þú ert alltaf í göngufæri við helstu leikhús og listasöfn borgarinnar. Veitingastaðurinn er í glersal með gróðri, kertaljósum og rólegri stemningu sem minnir á París – nema í London. The Pilgrm (Paddington) The Pilgrm er boutique-hótel með mikinn karakter í klassískri viktoríanskri byggingu. Herbergin eru smekklega innréttuð og þjónustan persónuleg án þess að vera yfirdrifin. Þetta er hótel fyrir þá sem vilja vanda sig, en ekki eyða um efni fram. Frábær staðsetning fyrir þá sem koma með lest og vilja slaka á í rólegu hverfi í miðborginni. Shoreditch House (Shoreditch) Shoreditch er eitt mest skapandi og lifandi hverfi London, þekkt fyrir einstaka hönnun, vegglist, tísku og tónlist. Upprennandi listafólk, áhrifavaldar og frumkvöðlar hafa myndað samfélag sem gefur hverfinu sérstakt andrúmsloft. Í hjarta þessa svæðis stendur Shoreditch House, einkaklúbbur í Soho House-keðjunni sem sameinar lúxus, afslöppun og skapandi umhverfi. Þeir sem fá aðgang geta notið þakverandar með sundlaug og útsýni yfir borgina, notað vinnuaðstöðu, slakað á í sætum setustofum, borðað góðan mat og kíkt á barinn á kvöldin með kúl krökkunum. Þetta er staður fyrir fólk sem lifir og hrærist í nútíma borgarmenningu The Wolseley The Wolseley við Piccadilly er fullkominn staður til þess að fá sér Egg Benedict, kampavín og upplifa sögulegt umhverfi í senn. Húsnæðið var upphaflega bílasýningarsalur á 3. áratugnum, en hýsir nú glæsilegt veitingahús í anda evrópskra kaffihúsa. Þjónustan er nákvæm, andrúmsloftið látlaust og maturinn klassískur með bresku ívafi. Seabird Á 14. hæð The Hoxton Southwark trónir Seabird – staður sem sameinar stórkostlegt útsýni, framúrskarandi sjávarrétti og afslappaða hádegis- eða kvöldstemningu. Þakveröndin horfir til St. Paul’s og The Shard, og ostrulistinn er sá lengsti í London. Stíllinn er suður-evrópskur með marokkóskum blæ – og hér finnurðu bæði ferðamenn, matgæðinga og fólk sem veit nákvæmlega hvar það vill vera. Sessions Arts Club Sessions Arts Club er í gömlu dómshúsi í Clerkenwell og sameinar mat, list og rómantískt andrúmsloft á einstakan hátt. Innra rýmið er dramatískt – og verkin á disknum jafn áhrifarík og þau á veggjunum. Þetta er staðurinn sem allir eru að tala um, og af góðri ástæðu. Brutto Brutto í Farringdon minnir helst á litla trattoríu í útjaðri Flórens. Hér færðu hlýlegt andrúmsloft, fjölskyldustemningu og réttina sem gera Ítalíu að þeirri matarmenningarperlu sem hún er. Pantaðu pasta, deildu flösku af Chianti og leyfðu þér að gleyma öllu öðru í tvo tíma. Þetta er staðurinn sem heimamenn halda fyrir sig – og þú skilur fljótt af hverju. Skoðaðu Tate Modern og njóttu útsýnisins Tate Modern er í endurbyggðri rafstöð og hýsir eitt magnaðasta safn nútímalistar í Evrópu. Hér sérðu verk eftir meistara á borð við Rothko, Kapoor og Bourgeois – og stundum líka eitthvað sem þú skilur ekki alveg, en nýtur samt. Kaffihúsið á efstu hæð býður upp á eitt besta útsýni yfir Thames og St. Paul’s, svo þú þarft ekki að skilja listina til að meta ferðina. Gerðu þitt eigið ilmvatn hjá Experimental Perfume Club Í Covent Garden býðst þér að skapa þitt eigið ilmvatn með leiðsögn sérfræðinga hjá Experimental Perfume Club. Þú lærir um byggingu ilms, blandar saman nótum og ferð heim með flösku sem enginn annar á – og sem lætur þig ekki lykta eins og fríhöfn. Frábær gjöf, eða bara gjöf til sjálfrar þín. Columbia Road blómamarkaðurinn á sunnudegi Á sunnudögum breytist Columbia Road í litasprengju sem ilmar af ferskum blómum og lifandi mannlífi. Hér raða blómasalar sér meðfram götunni og bjóða allt frá klassískum rósum og túlípönum til óvenjulegra pottaplantna. Söluhrópin eru hluti af heildarupplifuninni – bresk kímni og sölulist í senn – og stemningin ómótstæðileg. Götuna umlykja litlar sérverslanir, kaffihús og gallerí sem gaman er að rölta um eftir að blómin eru komin í poka. Þetta er staðurinn þar sem heimamenn og gestir koma saman til að njóta morgunsins. Brick Lane Market fyrir matarglaða og forvitna Brick Lane Market er spegilmynd fjölbreytileika borgarinnar. Götumatur frá öllum heimsálfum, vintage-föt, bækur, list og beyglur sem sumir telja þær bestu utan New York. Hér geturðu slappað af, skoðað, smakkað og fundið þér eitthvað óvænt – hvort sem það er krydd, jakki eða vinátta. Göngutúr um Litlu Feneyjar (Little Venice) Nálægt Paddington leynast Litlu Feneyjar – róleg og einstaklega falleg síki þar sem litríkir húsbátar liggja við bakkann. Þetta er hinn fullkomni staður til að hefja daginn á göngu, rólegri bátsferð eða morgunverði á Waterside Cafe eða Café Laville með útsýni yfir vatnið. Á haustin, þegar laufin speglast í kyrru yfirborði síkjanna, verður stemningin eins og að vera inn í fallegri ljósmynd. Umfjöllunina er að finna í nýjasta tölublaði Eftir vinnu. Hér er blaðið í heild fyrir áskrifendur Viðskiptablaðsins.
----------------------------------------


================================================================================
GROUP b08470c3
================================================================================

----------------------------------------
Title: Þvagi og saur daglega slett á fangaverði
Content: Álag á fangaverði er mikið í fangelsum landsins sem eru alla jafna yfirfull að sögn Birgis Jónassonar, setts fangelsismálastjóra. Hann segir það nær daglegt brauð að þvagi og saur sé skvett á fangaverði og að skyrpt sé á þá. Það séu ekki mörg dæmi um alvarleg atvik milli fanga en hins vegar sé skilgreiningaratriði hvað teljist alvarleg atvik. „Þeir þurfa að sæta því að hrækt sé á þá og að saur og þvagi sé slett á það. Þetta er daglegt brauð í ákveðnum tilvikum. Auðvitað er þetta brot gegn valdstjórninni. En ég myndi segja að alvarleg átök séu ekki mjög algeng. Það er líklega vegna þess að okkar nálgun snýst um samtalstækni. Hjá okkur er mjög hæft fólk sem hefur góða þjálfun og mikla menntun á þessu sviði,“ segir Birgir. Hvað með átök á milli fanga, eru þau mjög algeng? „Alltaf öðru hverju. Ég myndi ekki segja að þau væru algeng en það er mikil áskorun fyrir okkur að stýra fólki. Það er mikil kúnst og fræði að blanda fólki saman. Það sem gerir okkur erfitt fyrir að aðbúnaður í fangelsum, og þá sérstaklega á Litla Hrauni, er þannig að við eigum erfitt um vik að stýra fólki og að hafa fulla stjórn á því að tiltekinn fangi hitti ekki annan fanga.“
----------------------------------------

----------------------------------------
Title: 18 milljarðar í fyrsta áfanga nýs öryggisfangelsis ekki nóg
Content: Fyrsti hluti 18 milljarða króna öryggisfangelsis, fyrir tæplega hundrað fanga, verður boðinn út á næstunni. Fangelsismálastjóri segir þó að bregðast þurfi við plássleysi strax, ekki sé hægt að bíða fram yfir sumarið.Framkvæmdir geta hafist fljótlegaFangelsið verður það fyrsta hér á landi sem er sérstaklega hannað og byggt sem öryggisfangelsi. Ríkisstjórnin samþykkti í síðustu viku að ráðast í byggingu þess.Gert er ráð fyrir rými fyrir 92 fanga í fyrsta áfanga. Hann verður boðinn út á næstunni og framkvæmdir hefjast fljótlega eftir það. Þegar fangelsið er fullbyggt er gert ráð fyrir að það geti hýst allt að 128 fanga.„Ég fagna þessu, þetta eru ánægjulegar fréttir. Það svo sem hafði stefnt í þetta en nú sjáum við að minnsta kosti að framkvæmdir geta hafist á næsta leyti sem er afar ánægjulegt,“ segir Birgir Jónasson, settur fangelsismálastjóri.Nýtt öryggisfangelsi við Stóra-Hraun.AðsentFangelsið að Stóra-Hrauni kemur í stað fyrirhugaðra endurbóta á Litla-Hrauni þar sem ástandið reyndist verra en áður var talið. Áætlaður kostnaður við fyrsta áfanga framkvæmdanna er um 18 milljarðar króna.„Við teljum reyndar kannski að þetta verkefni, eins og við sjáum þetta í okkar bestu væntingum, að þetta muni kosta talsvert meira þannig að hönnunin verði eins og best verður á kosið.“Kostnaðaráætlun vegna nýs fangelsis hefur rúmlega tvöfaldast síðan Guðrún Hafsteinsdóttir þáverandi dómsmálaráðherra tilkynnti um áformin 2023. Þá sagði hún að nýtt fangelsi kostaði sjö milljarða króna. Birgir segir erfitt að áætla heildarkostnað.Myndin sýnir staðsetningu nýs öryggisfangelsis, skammt frá Litla-Hrauni. Inn á myndina er búið að setja tölvuteiknaða mynd af nýju fangelsi.RÚV / fréttagrafík/Sigurður K. Þórisson„Það er ekki alveg hlaupið að því að áætla kostnað vegna þessa. Að einhverju leyti var þetta sett fram mjög snemma í ferlinu, áður en að nýtt fangelsi var hannað. Síðan þá hefur sitthvað gerst og þetta komið í ljós, að þetta er það sem til þarf.“„Getum ekki beðið sumarið af okkur“Fangelsið verður það stærsta hér á landi og verður flokkað undir öryggisstig tvö af þremur. Þau eru skilgreind í samræmi við norræna staðla. Öryggisstig eitt gerir ráð fyrir mesta öryggi og þrjú minnsta.„Hönnunin er þannig að það verði með nokkuð góðu móti hægt að hafa stjórn á aðstæðum í fangelsinu með hönnun.“Svona á nýtt öryggisfangelsi að líta út.AðsentBirgir segir nýtt fangelsi hafa mikla þýðingu, verið sé að horfa til framtíðar með hönnun þess þar sem mannúð og velferð fanga er betri. Þetta sé stórt öryggismál.„Að stýra öllum innviðum í fangelsinu þannig að það sé unnt að vista erfiða einstaklinga. Þeir geti þá afplánað dóma og það sé hægt að hafa nokkuð góða stjórn á fangelsinu.“Nýtt fangelsi sé einnig hollustu- og aðbúnaðarmál, bæði hvað varðar fanga og starfsfólk. Hægt sé að standa betur að meðferð og endurhæfingu fanga í nýja fangelsinu en gert er í dag.„Þetta hefur mikla þýðingu fyrir okkur.“Öryggisfangelsið við Stóra-Hraun.AðsentBoðunarlistar í afplánun myndu styttast með nýju fangelsi og refsingar ekki fyrnast, eins og dæmi eru um vegna plássleysis í fangelsum landsins.Fangelsismálayfirvöld hafa sett fram tillögur við dómsmálaráðherra sem hægt væri að ráðast í núna. Til dæmis að rýmka heimildir til rafræns eftirlits, eins og með ökklaböndum, og gera milliríkjasamninga við Evrópulönd þannig að útlendingar geti afplánað í heimalandi sínu.„Þessu hefur bara verið ágætlega tekið en þetta eru engu að síður úrræði sem mega ekki bíða mjög lengi. Við þurfum að bregðast skjótt við og það er okkar skoðun að við getum ekki beðið sumarið af okkur.“
----------------------------------------


================================================================================
GROUP 1406bb75
================================================================================

----------------------------------------
Title: Oklahoma flaug í úrslit
Content: Oklahoma City Thunder tryggði sér í kvöld sæti í úrslitum Vesturdeildar NBA-deildarinnar í körfuknattleik með því að leggja Denver Nuggets örugglega að velli, 125:93, í oddaleik liðanna í kvöld. Oklahoma City vann einvígið 4-3 og mætir Minnesota Timberwolves í úrslitum Vesturdeildar. Indiana Pacers og New York Knicks mætast í úrslitum Austurdeildar. Denver byrjaði ögn betur en í öðrum leikhluta tók Oklahoma City leikinn yfir og vann að lokum afskaplega öruggan 32 stiga sigur. Shai Gilgeous-Alexander skoraði 35 stig fyrir Oklahoma City og Jalen Williams bætti við 24 stigum og sjö stoðsendingum. Stigahæstur hjá Denver var Nikola Jokic með 20 stig auk þess sem hann tók níu fráköst og gaf sjö stoðsendingar.
----------------------------------------


================================================================================
GROUP f6c9ea1f
================================================================================

----------------------------------------
Title: Guðrún á pari á lokahring
Content: Guðrún Brá Björgvinsdóttir, atvinnukylfingur úr Keili, lék prýðilega á lokahring Opna hol­lenska móts­ins á Evr­ópu­mótaröðinni í morgun. Guðrún Brá lék þriðja og síðasta hringinn á 72 höggum og var þannig á pari. Hún lauk keppni í 53. - 55. sæti á samtals 219 höggum, þremur yfir pari.
----------------------------------------

----------------------------------------
Title: Guðrún komst í gegnum niðurskurðinn
Content: Guðrún Brá Björgvinsdóttir atvinnukylfingur lék vel á öðrum hring Opna hollenska mótsins á Evrópumótaröðinni í gær og komst í gegnum niðurskurðinn. Guðrún lék fyrsta hringinn á föstudag á fjórum höggum yfir pari, 76 höggum, og var þá í 84. sæti af 132 keppendum. Í gær lék hún hins vegar á 71 höggi, einu undir pari, og er því samtals á þremur höggum yfir pari. Það nægði til að komast í gegnum niðurskurðinn en hún deilir 51.-60. sæti á mótinu en 70 keppendur komust áfram og leika þriðja og síðata hringinn í dag.
----------------------------------------


================================================================================
GROUP 4ca77077
================================================================================

----------------------------------------
Title: Eins og að vera fangi í eigin líkama
Content: „Það var áfall að átta sig á að þetta væri ekki eitthvað sem ég gæti bara barist í gegnum eða hrist af mér eins og ég hafði alltaf gert áður. Þetta kollvarpaði öllu sem ég þekkti í lífinu,“ segir Bjarndís Sara Breiðfjörð sem fyrir sjö mánuðum greindist með FND (Functional neurological disorder), sjúkdóm sem er bæði lítið þekktur og oft misskilinn – bæði af almenningi og heilbrigðisstarfsfólki. Einkenni FND eru fjölbreytt og yfirþyrmandi og koma fram sem skjálfti, skyntruflanir, krampar, flogaköst- og lömunarverkir, sem Bjarndís lýsir sem óbærilegum. Sjúkdómurinn hefur tekið nær algjörlega yfir líf Bjarndísar þar sem hún þarf að treysta algjörlega á aðra við daglegar athafnir og kemst hvergi ferða sinna. Vegna þess hve lítið er vitað um sjúkdóminn hér á landi stendur hún að mestu leyti ein frammi fyrir því að leita sér læknismeðferðar erlendis í von um að endurheimta líf sitt. Bjarndís hefur mætt talsverðu mótlæti í gegnum tíðina. Hún fæddist með skarð í vör og væga gerð af CP (Cerebral Palsy) hreyfiskerðingu sem hafði áhrif á hægri hlið líkamans. Hún fór í fyrstu aðgerðina átta vikna gömul og á næstu árum tóku við stöðugar lækna – og spítalaheimsóknir og meðferðir hjá sjúkraþjálfara. Bjarndís gekkst undir fjölmargar aðgerðir vegna skarðsins á vörinni, auk óteljandi tannviðgerða og kjálkaaðgerða. „Þetta var líkamleg fötlun sem að mínu mati hafði þó afar lítil áhrif á líf mitt. Þó ég væri nánast einhent, og örlítið haltrandi sem varla sást, þá lifði ég bara lífinu eins og allir aðrir.“ Þetta var þó ekki eina mótlætið í bernsku hennar. „Ég lenti í mjög grófu einelti sem stóð yfir í mörg ár. Grimmdin sem ég þurfti að þola var svakaleg, einfaldlega vegna ofangreindra lífsspila sem mér voru gefin við fæðingu. Afleiðingarnar af þessu munu alltaf sitja í mér; hvernig ég sé annað fólk, heiminn og hvað það þýðir að vera brotin sál, föst í lífi gráa svæðisins. Sama hvað, þá skorti mig alltaf tilfinninguna að tilheyra,“ segir hún. Þrátt fyrir erfiðleikana gafst Bjarndís aldrei upp. Hún byrjaði sex ára að æfa sund með ÍFR og keppti svo í lok sundferilsins síns fyrir hönd Íslands. Seinna meir lauk hún grunnnámi í sálfræði frá Háskólanum í Reykjavík og hélt svo út í meistaranám til Bretlands þar sem hún sérhæfði sig í rannsóknar-réttarsálfræði (Investigative forensic psychology.) Árið 2021 lenti Bjarndís í bílslysi sem olli langvarandi líkamlegum meðslum og veikindum. Þrátt fyrir að hafa gengist undir skurðaðgerð í kjölfarið voru líkamlegu eftirköstin varanleg. Á þessum tíma var hún ennþá í námi úti í Bretlandi. „Mér finnst eiginlega bara magnað hvernig mér tókst að komast einhvern veginn í gegnum þetta, og ná að ljúka náminu og það á réttum tíma í þokkabót.“ FND stafar ekki af skemmdum eða sjúkdómi í vefjum, heldur af truflun í starfsemi taugakerfisins, það er að segja hvernig unnið er með upplýsingar milli heilans og líkamans það er að segja taugaboða. Um er að ræða flókinn sjúkdóm, sem á enga eina orsök og getur komið upp í kjölfar ýmissa erfiðra aðstæðna. Mikilvægur áhrifaþáttur í þróun FND getur þó verið gríðarleg áföll eða erfiðar aðstæður í æsku. Þegar andleg og tilfinningaleg byrði verður of yfirþyrmandi, bregst líkaminn með því að „umbreyta“þessari miklu sálrænu pressu í líkamlega röskun – án þess að einstaklingurinn hafi meðvitaða stjórn á því. Þannig var það í tilfelli Bjarndísar.Fyrir tæpum sjö mánuðum byrjaði hún fyrst að finna fyrir einkennum FND en þó höfðu aðrir fyrirboðar gert vart við sig stuttu áður. „Ég sagði mömmu minni að það væri eitthvað alvarlegt að gerast fyrir mig; ég bara fann það inra með mér að það var ekki allt með felldu og að líkami minn væri við það að fara að gefa sig. Ég vissi bara ekki hvað ætti eftir að gerast. Svo bara byrjaði það einn daginn, með lömun í hægra fæti, og svo færðist það yfir í aðra útlimi, andlitið og augun, allt á meðan ég beið á biðstofunni á bráðamóttökunni. Eftir rúma viku á sjúkrahúsi og fjölmargar rannsóknir kom síðan loksins greiningin á FND.“ Einkenni FND eru alvarleg og hamlandi. Bjarndís líkir því við að vera fangi í eigin líkama, Hún glímir daglega við vöðvamáttleysi, skyntruflanir eða jafnvel algjöra lömun sem gerir það að verkum að hún á erfitt að hreyfa sig eða sinna einföldum verkefnum. Skjálfti og óstjórnlegar hreyfingar í höndum og fótum koma fram á hverjum degi og það eitt að ganga getur verið erfitt vegna jafnvægisvandamála eða óstöðugrar göngu. Sjúkdómnum fylgir sömuleiðis gífurleg síþreyta, og doði á mismunandi stöðum í líkamanum, þar á meðal í andliti og augum. „Verkirnir í augunum eru ólýsanlegir, það er eins og einhver sé að skera í þau með hníf og snúa honum. Ég á stundum erfitt með að tala skýrt og á í erfiðleikum með að fylgja samtölum, sérstaklega ef margir tala í einu eða fólk talar hratt, sem getur verið mjög svekkjandi. Hugurinn er oft eins og í móðu.“ Undanfarnir sjö mánuðir hafa að sögn Bjarndísar verið ólýsanlega erfiðir. Hún líkir því við að vakna á hverjum degi og líða eins og hún hafi verið barin til óbóta. „Það er einfaldlega ekkert annað orð til að lýsa þessu. Og það er virkilega erfitt að vera algjörlega háður öðrum með nánast alla þætti í daglegu lífi, og vita að það er engin flóttaleið frá því.“ Líkt og Bjarndís bendir á er lítil vitneskja um FND á Íslandi. Hún hefur því þurft að berjast með kjafti og klóm fyrir viðurkenningu og aðstoð, þar sem FND er oft stimplað sem "ósýnileg lömun.“ Hún segir baráttuna við kerfið oft á tíðum verri en baráttuna við sjúkdóminn sjálfan. „Þegar samfélagið og heilbrigðiskerfið afneita ástandinu þínu, líta á það sem ímyndun eða sálrænt, þá verður baráttan við sjálfan sjúkdóminn margfalt erfiðari, að því leyti að þú ferð bara efast um það sjálfur hvort allt sé ekki í lagi.“ Bjarndís er enn að bíða eftir svörum frá Sjúkratryggingum Íslands. Meðferð er í boði á Reykjalundi, en sú meðferð er að sögn Bjarndísar ekki sérhæfð fyrir FND, og mætir ekki þörfum hennar. „Á Reykjalundi er ekki lögð áhersla á iðjuþjálfa og sálfræðiaðstoð, sem er grundvallaratriði. Það sýnir hversu lítil þekking er á sjúkdómnum hér á landi.“ Ferlið við umsókn er langt og óvíst hvort styrkur fáist. Hún undirstrikar að meðferðin þurfi að hefjast sem fyrst vegna versnandi líkamlegra einkenna og skorts á viðeigandi aðstoð hér á landi. Þrátt fyrir erfiðleikana hefur Bjarndís þó ekki gefið upp alla von. Hún bindur nú allar vonir við að komast í sérhæft meðferðarprógramm erlendis. Nánar tiltekið í Bandaríkjunum, hjá Re+Active Physical Therapy & Wellness sem er meðferðarstöð í Los Angeles sem sérhæfir sig í sjúkraþjálfun og samþættri endurhæfingu fyrir einstaklinga með taugasjúkdóma á borð við FND. Þar myndi Bjarndís fá tíu meðferðartíma á viku hjá sérfræðingum í FND – sjúkraþjálfara, iðjuþjálfa, sálfræðingi og öðrum fagaðilum. Undanfarnar vikur hefur Bjarndís verið í reglulegum samskiptum við stofnunina, fengið yfirlit yfir prógrammið, rætt við sjúkraþjálfara og sálfræðing sömuleiðis. „Þau bíða spennt eftir að fá Íslending í prógrammið og vona innilega að fá að vinna með mér.“ Hana dreymir einnig um að eignast sérsmíðaðan, sjálfkeyrandi hjólastól sem mun gera henni kleift að komast ferða sinna hvert sem er. En til þess að geti orðið að veruleika þarf hún að safna töluverðu fjármagni. Meðferðin í Bandaríkjunum og hjólastólinn kosta tæpar fimm milljónir hvort. Á dögunum setti hún upp fjáröflunarsíðu og vonast þannig til að geta safnað upp í kostnaðinn. „Sannleikurinn er sá að þrátt fyrir þekkingu mína á sálfræði þá get ég ekki verið minn eigin sálfræðingur, og ég þarf fjölþáttameðferð til að eiga raunhæfan möguleika á því að lifa lífinu til fulls á ný. Þetta er mín eina von til að fá líf mitt aftur, til að geta farið aftur út á vinnumarkaðinn og nýtt menntunina mína; vonandi stofnað fjölskyldu í framtíðinni, og bara yfirhöfuð lifað lífinu sem ég á enn eftir ólifað.“ Bjarndís lítur björtum augum fram á við þrátt fyrir allt. Bakgrunnur hennar í sálfræði hefur nýst henni vel til að takast á við aðstæður sínar. „Ég get alveg sagt það með heilum hug að lífið hefur verið ólýsanlega erfitt. En þrátt fyrir allt þá átta ég mig samt á því að margir í minni stöðu hafa kannski ekki verið eins „heppnir“og ég – að vera enn hér, að berjast og halda í vonina um að endurheimta lífið aftur. Því miður segir þessi reynsla okkur að líkaminn er ekki fullkominn og getur hreinlega ekki þolað hvað sem er. Á einhverjum tímapunkti mun hann á endanum gefa sig og slökkva á sér. Það gerði hann svo sannarlega hjá mér, án mín leyfis. Það jákvæða er þó að það er hægt að vinna með sjúkdóminn og lifa með honum, svo hann stjórni ekki lífinu alfarið. Ég vona innilega að það verði raunin hjá mér eftir endurhæfinguna úti.“
----------------------------------------

----------------------------------------
Title: „Þetta er eins og að fá lyfseðil fyrir að fara út í náttúruna einu sinni á dag eða álíka“
Content: Valgerður Gylfadóttir er með M.Sc.-gráðu í læknisfræðilegum rannsóknum og MBA-gráðu á sviði heilbrigðisvísinda. Hún starfar sem verkefnastjóri hjá Middlesex London Ontario Health Team og segir rannsóknir hafa sýnt fram á jákvæð áhrif útivistar á heilsu fólks, ekki síður á heilsu barna. Kanada stendur framarlega í náttúruuppáskrift, að læknar og heilbrigðisstarfsmenn ávísi grænum „lyfjum“ fyrir sjúklinga sína, sem er viðurkennt af kanadísku læknasamtökunum. Mörg hundruð rannsóknir hafa verið birtar sem sýna fram á jákvæða tengingu útivistar og heilsu, jákvæð áhrif á andlega og líkamlega heilsu. Rannsóknir sýna fram á að útivist minnki líkurnar á krónískum sjúkdómum eins og astma, sykursýki, hjartasjúkdómum, háum blóðþrýstingi og heilablóðfalli.“ Þetta segir Valgerður Gylfadóttir, verkefnastjóri á Ontario Health Team-stofnuninni, sem starfar þvert á félags- og heilbrigðiskerfið í Ontario í Kanada. Samþætting útivistar og heilsu er stór hluti af áhuga og starfi Valgerðar sem er með M.Sc.-gráðu í læknisfræðilegum rannsóknum og MBA-gráðu á sviði heilbrigðisvísinda. „Ég ólst upp á Hellu í Rangárvallasýslu. Foreldrar mínir, Hjördís Gísladóttir og Gylfi Garðarsson, voru og eru mikið útivistarfólk. Pabbi var lengi formaður flugbjörgunarsveitarinnar á Hellu. Á Suðurlandi eru fjöllin og jöklar allt um kring og við vorum mikið uppi um fjöll og firnindi með þeim.“ Þegar Valgerður var 16 ára flutti hún til Reykjavíkur og hóf síðar nám í líffræði við Háskóla Íslands. Eftir að hún lauk því fór hún í mastersnám til Vancouver í Kanada því þar er svo mikið útivistarsvæði. Það var í hópferð frá Kanada til Kosta Ríka sem Valgerður hitti slökkviliðsmanninn Brad Judd frá London, um 400.000 manna bæ í Ontario. Þau urðu skotin hvort í öðru og þegar heim var komið prófuðu þau fjarbúð í um eitt ár. Eftir að hún kláraði mastersnámið flutti hún til hans og hjónaband þeirra er ástæða þess að Valgerður ílengdist í Kanada. „Það er minna um fjöll í Ontario en þar eru stóru vötnin, The Great Lakes. Ég þurfti að venjast fjallaleysinu, en nýti vötnin og við erum með seglskútu, kanó og kajak,“ segir hún. Útivistarsvæðin eru stór, eins og þjóðgarðar en eru í raun héraðsgarðar. „Þetta eru stór svæði með litlum stöðuvötnum og það er mjög vinsælt að fara inn í þessa garða og í skóglendið. Þarna er bæði friðsælt og fallegt. Hægt er að panta tjaldsvæði inni í görðunum, við vötnin. Það er hægt að synda í vötnunum.“ Valgerður segir frá þróun þess sem kallast Prescription for nature, eða náttúruuppáskrift, framtaki sem formlega var stutt af læknasamtökunum í Kanada, The Canadian Medical Association, árið 2022 og urðu þau þar með fyrstu landssamtök lækna til að leggja blessun sína yfir náttúruuppáskrift. „Þetta er eins og að fá lyfseðil fyrir að fara út í náttúruna einu sinni á dag eða álíka.“ Hugtakið er alls ekki nýtt af nálinni en byrjað var á svokölluðum skógarböðum í Japan, en eins og Valgerður segir fór fólk ekki í böð í skóginum heldur snerist þetta um að dvelja í skóginum og „taka náttúruna inn“. „Árið 1997 byrjaði þessi formlega náttúruuppáskrift á Nýja-Sjálandi. Það var svo 2013 sem grasrótarframtak ParkRx varð til í Bandaríkjunum, drifið áfram af heilbrigðisstarfsfólki sem trúir á náttúru og útivist til að viðhalda og bæta heilsu fólks.“ Náttúruuppáskrift fær ákveðna formfestu í Kanada árið 2020 þegar vitundarvakning á sér stað sem drifin er áfram af læknum og heilbrigðisstarfsfólki í gegnum PaRx og stofnunina BC Parks Foundation. „Það er nokkurs konar fjáröflunarsjóður fyrir héraðsgarða í Bresku-Kólumbíu í samstarfi við Canada Parks, sem er ríkisstofnun.“ Valgerður útskýrir að markmið stofnunarinnar sé samstarf í grænni heilsu, með áhrif náttúru og umhverfis á heilsu fólks að leiðarljósi. „Það eru mjög sterk tengsl þar á milli.“ „Rannsóknir hafa sýnt að ef heilbrigðisstarfsfólk skrifar formlega upp á útivist þá hefur það meiri áhrif en einungis ráðleggingar. Sjúklingar eru líklegri til að fylgja ráðleggingum ef þær eru formlega uppáskrifaðar.“ Valgerður segir að síðan í júlí 2024 séu um 14.000 heilbrigðisstarfsmenn skráðir í PaRx-prógrammið og geti ávísað náttúru fyrir sjúklinga, þar af eru 7% kanadískra lækna. Um 14% lækna í Bresku-Kólumbíu eru í prógramminu. „Eins og lyf geta verið niðurgreidd þá eru gefnir út fríir passar í héraðsgarðana, ýmsa skrúðgarða og náttúrusöfn með náttúruuppáskriftum.“ Eru til mælingar á árangri? „Rannsóknir sýna að fólk verður hamingjusamara. Stresshormón í líkamanum lækka eftir aðeins 15 mínútna setu í skógi. Bólgur minnka, stress minnkar og líkur á sýkingu í lungum verða minni þegar COPD-sjúklingar [lungnasjúklingar] verja tíma í skógi. Eldra fólk sem býr í göngufjarlægð frá náttúrusvæði lifir lengur og er það óháð launum og almennri heilsu. Ein rannsókn sýndi að blóðþrýstingur lækkaði um meira en tíu stig hjá fólki sem sat, gekk eða slakaði á úti í skógi í fjóra tíma.“ Af samtalinu við Valgerði er ljóst hve mikið útivist hefur áhrif á heilsu fólks og þar með talið barna. „Börn sem verja meiri tíma í náttúrunni eru heilsuhraustari og með sterkara ónæmiskerfi. Útivistin hefur jákvæð áhrif á heila og þau eiga auðveldara með að takast á við stress.“ Valgerður bætir því við að útivist hafi einnig jákvæð áhrif á umhverfið, því fólk sem er annt um náttúruna er líklegra til að fara betur með hana. Spurð um útrýmingu grænna svæða á höfuðborgarsvæðinu segir Valgerður það vera tímaskekkju. „Græn svæði eru rosalega mikilvæg fyrir fólk. Alveg eins og gott mataræði, hreyfing og góður svefn sem eru uppistaða góðrar heilsu þá eru regluleg tengsl við náttúruna og félagsleg tengsl góð fyrir heilsuna, bæta og eru fyrirbyggjandi. Þótt það komi ekki í staðinn fyrir lyf.“ Dr. Anna Gunz, kollegi Valgerðar, starfar á barnaspítala London Health Sciences Centre, einum stærsta spítalanum í Ontario. „Hún hefur komið því í gegn að, alveg eins og hægt sé að panta lyf og próf í kerfum spítalans, sé hægt að panta útivist uppáskrifaða.“ Valgerður útskýrir hvernig rannsóknir hafa sýnt að börn sem liggja á stofu með glugga sem snýr að trjám eða gróðri ná sér marktækt fyrr en þau sem hafa glugga út að t.d. bílastæði eða næsta vegg. „Við mat á hve verkjuð börnin voru, sem gert var bæði af börnunum sjálfum og heilbrigðisstarfsmönnum, kom í ljós að þau börn sem höfðu útsýni út á tré eða gróður voru minna verkjuð. Það þarf líka að hafa í huga að mörg þessara barna eru föst innan veggja spítalans á meðan þau eru að ná sér og þá hefur kollegi minn Anna einnig fengið í gegn að inni á deildum barnaspítalans séu pottaplöntur og tré.“ Valgerður segir þau Brad ekkert endilega alltaf stunda útivistina saman því hann sé meira fyrir að vera heima en hún sé með mikla ævintýraþrá. Síðan hún kynntist Kate Green vinkonu sinni hafa þær farið saman í margar ævintýraferðir, en vinskapurinn er nú einnig orðinn að viðskiptasambandi þar sem þær stofnuðu ferðafyrirtækið Nature & Nurture Journeys um áhugamál sín í lok árs 2024. „Við ætlum að bjóða upp á ævintýraferðir fyrir íslenskar konur sem hafa áhuga á að uppgötva Kanada og eins að fara með kanadískar konur til Íslands, svo þær fái tækifæri til að reyna á sig í góðum félagsskap en fái líka dekur og slökun.“ Valgerði finnst mikilvægt að blanda þessu tvennu saman og segir útivistina ekki endilega þurfa að snúast um að keyra sjálfan sig út, heldur að endurnæra sig. „Það eru margar íslenskar konur sem hafa áhuga á útivistar- og hreyfiferðum og mér finnst spennandi að fá tækifæri til að kynna íslenskum konum kanadíska náttúru og öfugt.“ Valgerður segir frá því að í haust ætli þær t.d. að bjóða upp á ferðir til Killarney-héraðsgarðsins fyrir þær sem hafa áhuga á að fara til Toronto og fara svo með þeim í fimm daga ævintýri. „Killarney-garðurinn er þekktur fyrir fjallgarðana, sem eru að vísu ekki háir, úr hvítum kvartssteini og bleiku graníti, stórt og fallegt skóglendi og fjölda stöðuvatna sem eru alveg tær með breiður af vatnaliljum.“ Hún segir göngu um fjallgarðinn ekki mjög erfiða en eina þá fallegustu leið sem hægt sé að fara í Ontario og bjóði upp á stórkostlegt útsýni yfir allt það sem garðurinn hefur að bjóða. Eftir ævintýrið er svo slakað á í glæsilegum fjallaskála, þar sem er m.a. saltvatnsútisundlaug, sána, flottir veitingastaðir og sólbekkir. „Toppurinn í svona ferðum er að sitja undir stjörnunum við varðeld og hlusta á lóminn.“ Sjálfri finnst Valgerði gott að vera aktíf í náttúrunni en einnig hefur hún unun af að leggjast út í laut og slaka á, fylgjast með náttúrunni og hlusta. Hvað gerir útivistin fyrir þig? „Þetta er ró og það er gott að komast burt frá mannfjöldanum en ég fæ líka útrás fyrir ævintýraþrána. Þetta er núvitund án þess að maður átti sig endilega á því. Maður verður eitthvað svo lifandi þegar maður tekur eftir umhverfinu.“
----------------------------------------

----------------------------------------
Title: „Ég reyni að blanda einkalífinu og vinnunni ekki saman“
Content: Brynhildur Gunnlaugsdóttir er áhrifavaldur með yfir 118 þúsund fylgjendur á samfélagsmiðlinum Instagram og eina og hálfa milljón fylgjenda á TikTok. Hún er einnig eigandi íþróttamerkisins Arora Sportswear sem kynnti nýlega sundföt til leiks en sjálf segist hún eiga endalaust af sundfötum. „Ég náði mestum vinsældum árið 2020 þegar ég fór að birta á TikTok. Það var þá eitt myndband sem fór víða og skilaði mér um einni milljón fylgjenda. Þá byrjaði ég að birta meira og meira og boltinn fór að rúlla. Ég endaði með 1,8 milljónir fylgjenda á TikTok sem hefur lækkað svakalega síðan þá en það er aðeins erfiðara að vera virk með eigið fyrirtæki og barn,“ segir Brynhildur. Hún er upphaflega frá Egilsstöðum en hefur verið búsett víða vegna fótbolta og vinnu. Brynhildur á 16 mánaða gamla dóttur með kærasta sínum Dani Koljanin, atvinnumanni í körfubolta, og segir það hafa verið ákveðna áskorun að sameina móðurhlutverkið við starfsframann. „Ég er mjög þakklát fyrir kærastann minn sem er með henni alla daga á meðan ég er í vinnunni. Hann er atvinnumaður í körfubolta sem hentar vel en vinnan hans er að fara á æfingu seinnipartinn. Foreldrar mínir búa enn á Egilsstöðum og fjölskylda hans í Króatíu svo það hefur oft verið erfitt að vera bara tvö. Þá koma vinir og önnur skyldmenni sterk inn sem við erum afar þakklát fyrir. Einnig er þægilegt að vera minn eigin yfirmaður því þá get ég stjórnað því svolítið hvenær ég vinn. Það koma dagar sem ég vinn langt fram á kvöld ef ég náði ekki að ljúka við hluti fyrr um daginn. Ég reyni að blanda einkalífinu og vinnunni ekki saman svo það er líka mikilvægt að vera með aðstöðu fyrir vinnuna.“ Á sumrin flytur fjölskyldan til Króatíu þar sem kærasti Brynhildar rekur strandbarinn Jardin. „Á veturna erum við á Íslandi en það getur breyst eftir því hvar hann er að spila. Þegar ég varð ólétt bjuggum við til dæmis í Belgíu því hann var að spila þar,“ útskýrir hún. Daglegt líf er afar venjulegt þó að það líti ekki út fyrir það á samfélagsmiðlum. „Ég vakna yfirleitt um sjö þegar dóttir mín vaknar og ver morgninum með henni. Ég fer svo í ræktina og í vinnuna og reyni að klára allt sem ég þarf að klára áður en ég fer heim um fjögur. Þá fer ég bara beint í að elda og leika við dóttur mína þangað til hún sofnar,“ segir Brynhildur. Eru ferðalög stór hluti af lífi þínu? „Ég myndi ekkert endilega segja það. Ég hef ferðast mikið, en það lítur kannski út fyrir að ég ferðist meira á netinu, það er langskemmtilegast að fylgjast með því.“ Brynhildur er stofnandi íþróttamerkisins Arora Sportswear sem hún segir fyrst og fremst eiga að hjálpa konum sem eru að glíma við lítið sjálfstraust í ræktinni. Á síðasta ári kom vinkona hennar, Sara Jasmín Sigurðardóttir, inn í fyrirtækið. Hver er hugsunin á bak við Arora Sportswear? „Innblásturinn kemur að mestu leyti frá því hvað ég þekki það vel að vera ekki með fullt sjálfstraust í ræktinni. Þegar ég var yngri þá hjálpaði það mér að vera í þægilegum og stílhreinum æfingafötum. Það er mikilvægt að líða vel í eigin líkama, hvernig sem hann er. Við viljum að Arora sé ekki bara íþróttamerki heldur líka samfélag fyrir konur á öllum aldri sem vilja bæta eigin heilsu hvort sem hún er líkamleg eða andleg.“ Hvaðan kemur hönnunaráhuginn og hvernig kom það til að þú myndir stofna fatamerki? „Ég hef verið í íþróttum alla mína ævi og stundað líkamsrækt í yfir ellefu ár. Ég hef prófað endalaust af æfingafötum og er mjög nákvæm í því sem ég klæðist í ræktinni. Þau þurfa að vera flott, þægileg og endast vel. Svo hef ég alltaf haft mikinn áhuga á sköpun og að fá að gera eitthvað skapandi. Mamma mín er listakona og ég hef það kannski frá henni en ég vinn best í skapandi starfi.“ Hún segir fatamerkið leggja sérstaka áherslu á ungar stelpur sem vilja að sér líði vel í eigin skinni og ná árangri. „Með fallegum og þægilegum fatnaði hjálpum við konum að finna sjálfstraust og styrk í hverri æfingu, sérstaklega á þeim dögum sem maður þarf þessa aukahvatningu.“ Hvaða áskorunum hefur þú mætt við reksturinn? „Þær eru margar og kannski erfitt að velja eitthvað eitt. En ég er ekki með neina menntun í fyrirtækjarekstri svo ég hef þurft að læra allt af reynslunni.“ Af hverju sundföt? „Okkur fannst vera mikil eftirspurn og lítið úrval af flottum sundfötum á Íslandi. Þrátt fyrir að vera ekki sólarland þá elskum við Íslendingar að fara í sund og við ferðumst mikið. Ég hef sjálf oft lent í því að þurfa flott bikiní með stuttum fyrirvara og þá var eiginlega ekki hægt að finna neitt. Ég ferðast mikið og á mjög mikið af sundfötum sjálf svo ég tel mig sérfræðing í málinu,“ segir Brynhildur. „Það kom ekkert annað til greina en að taka Arora aðeins í aðra átt og gefa út okkar eigin sundföt. Vinkona mín, Sara Jasmín, kom inn í fyrirtækið í fyrra og við höfum unnið saman að sundfatalínunni síðan. Það var gaman að geta fengið annað sjónarhorn inn í fyrirtækið en við Sara erum ólíkar og þá mismunandi hvaða snið og hönnun við viljum. Við fundum hinn fullkomna milliveg í okkur báðum.“ Hvað áttu mikið af sundfötum? „Endalaust. Ég átti fullt af sundfötum en núna hefur magnið fjórfaldast út af öllum prufunum sem við gerðum fyrir okkar eigin sundföt. Allar myndirnar á Instagram hjá mér í fyrra voru til dæmis bara af mér í prufubikiníum frá Arora Swim. En það er mikilvægt að eiga flott og þægileg sundföt.“
----------------------------------------


================================================================================
GROUP c3e7358a
================================================================================

----------------------------------------
Title: Sveitarstjóralaust í Fjallabyggð
Content: Breytingar urðu í sveitarstjórastól Fjallabyggðar rétt fyrir jól þegar Sigríður Ingvarsdóttir, þáverandi sveitarstjóri, lét af störfum nokkuð skyndilega. Sigríður hafði verið ráðin í stöðuna 2022 og ætlað að gegna henni fram til ársins 2026.Skömmu síðar tilkynnti bærinn að Þórir Hákonarson, sem þá gegndi stöðu skrifstofustjóra, hefði verið ráðinn tímabundið í starfið út mars eða þar til nýr sveitarstjóri yrði ráðinn. Töluverð leynd hefur hvílt yfir starfslokum Sigríðar og fjallaði útvarpsþátturinn Þetta helst nánar um þau mál í lok febrúar. Skrifstofustjóri staðgengill sveitarstjóraÍ apríl tilkynnti bærinn að Þórir hefði verið ráðinn í stöðu skrifstofustjóra að nýju. Staða sveitarstjóra hefur þó hvergi verið auglýst.Í skriflegu svari frá formanni bæjarráðs, Guðjóni M. Ólafssyni, segir að engar fyrirætlanir séu þar um. Skrifstofustjóri sé, samkvæmt samþykktum sveitarfélagsins, staðgengill sveitarstjóra þar til annað verði ákveðið.
----------------------------------------


================================================================================
GROUP 725a8e0f
================================================================================

----------------------------------------
Title: Hildigunnur hágrét: Er orðlaus og stolt
Content: „Ég er orðlaus og stolt,“ sagði grátandi Hildigunnur Einarsdóttir leikmaður Vals í samtali við mbl.is eftir að hún varð Evrópubikarmeistari í handbolta með liðinu í gær. „Ég er ótrúlega stoltur Valsari í dag. Ég er svo stolt af liðinu og hvernig við höfum gert þetta í vetur í Evrópu. Við erum ekki búnar að tapa leik og við höfum unnið alla heimaleikina. Við erum búnar að vera ógeðslega góðar. Það er smásjokk að þetta sé búið og að þetta endi á besta mögulega vegu er algjör draumur. Ég þarf einhvern tímann að hætta að grenja.“ Valur vann bikarinn í gær fyrir framan troðfullan Hliðarenda. „Þetta er gæsahúð. Maður var svo mikið að njóta augnabliksins með fullt af fólki. Ég veit ekki hvaða lýsingarorð ég á að nota. Þetta var svo geggjað. Fyrir mig að enda Evrópu svona er fullkomið. Ég er svo stolt af liðinu, við spiluðum svo vel. Ég fékk gæsahúð í upphitun. Ég vissi að þetta myndi gefa okkur það sem við þurftum til að klára þetta. Þetta gefur ótrúlega mikið og gaf okkur aukamanninn sem við þurftum,“ sagði hún.
----------------------------------------

----------------------------------------
Title: „Veit ekki hvort ég megi segja þetta, Gústi skammar mig örugglega“
Content: Valskonur urðu sem kunnugt er Evrópubikarmeistarar í handbolta eftir sigur í háspennuleik gegn Porrino frá Spáni. Liðin gerðu jafntefli í fyrri leiknum á Spáni um síðustu helgi, 29-29, en Valskonur unnu eins marks sigur í seinni leiknum, 25-24, og tryggðu sér Evrópubikarinn á sínum heimavelli á Hlíðarenda í gær. Valur er fyrsta íslenska kvennaliðið til að vinna Evróputitil í handbolta. Héldu fund eftir síðasta tímabilHjá Handknattleikssambandi Evrópu, EHF, eru þrjár Evrópukeppnir fyrir félagslið kvenna. Meistaradeildin er sterkasta keppnin, þá næst Evrópudeildin og sú þriðja sterkasta er Evrópubikarinn þar sem Valskonur stóðu uppi sem sigurvegarar.Valskonur kepptu í Evrópudeildinni í fyrra en féllu þá úr leik í annarri umferð eftir tap gegn rúmenska liðinu HC Dunărea Brăila. Thea Imani Sturludóttir, leikmaður Vals, segir að eftir lok síðasta keppnistímabils hafi leikmenn fundað um hvort liðið ætti að reyna aftur við Evrópudeildina eða að skrá sig í Evrópubikarinn. „Það var fundur hérna... ég veit ekki hvort ég megi segja þetta, Gústi skammar mig örugglega, í fyrra fórum við í hina Evrópukeppnina og okkur var boðið í hana aftur en við máttum líka fara í þessa. Sumar vildi fara í hina og sumar vildu fara í þessa. Síðan sögðum við bara; ókei, ef við ætlum að fara í þessa þá ætlum við að vinna hana. Það var bara búið að vera markmiðið allt þetta tímabil og það tókst,“ sagði Thea eftir sigurinn í gær. Elín þakklát fyrir 60 mínútur frekar en 62Elín Rósa Magnúsdóttir er einn af lykilmönnum Vals og hún sér aldeilis ekki eftir að hafa tekið þátt í Evrópubikarnum, enda bikarinn kominn á Hlíðarenda.„Þetta er bara galið sko, ég get ekki lýst þessu. Við byrjuðum kannski ekki alveg nógu vel [gegn Porrino í gær] en náðum svo að þétta í vörninni og þá fór Hafdís í gang í markinu,“ sagði Elín í þann mund er markvörðurinn Hafdís Renötudóttir kom og smellti kossi á kinn Elínar í miðju sjónvarpsviðtali.„Svo náðum við að malla aðeins í seinni hálfleik og svo koma þær bara í maður á mann og það getur oft verið bras. Ég er bara þakklát fyrir 60 mínútur en ekki 62 mínútur,“ sagði Elín en spænska liðið náði að minnka muninn niður í eitt mark 20 sekúndum fyrir leikslok eftir að Valskonur höfðu náð sjö marka forystu. Thea reddar yfirleitt öllu„Við hugsuðum bara um að halda boltanum. Maður þarf að losa sig og Thea er óðgeðslega góð í því þannig að það var bara fínt að koma boltanum á hana. Hún reddar yfirleitt öllu,“ segir Elín sem er á förum frá Val til Þýskalands eftir úrslitaeinvígið um Íslandsmeistaratitilinn sem Valur og Haukar munu berjast um. Úrslitaeinvígi Vals og Hauka hefst á þriðjudaginn.„Ég hefði ekki geta beðið um betri dag. Að gera þetta með þessu liði, það verða smá breytingar, Gústi að fara og einhverjar að hætta. Þannig að þetta er ógeðslega sætt.“
----------------------------------------


================================================================================
GROUP 557c8e27
================================================================================

----------------------------------------
Title: Til­raun með ræktun hveitis á Ís­landi gefur góð fyrir­heit
Content: Hveitirækt hefur gefist vel hér á landi og er ætlunin að auka þá ræktun. Þá er kornrækt í miklum blóma en bygg var ræktað á um 3.400 hekturum hjá bændum á síðasta ári. Hveitið í ræktuninni er aðallega notað í fóður fyrir dýr þar sem mesti vaxtarsprotinn er í fiskeldi. Egill Gunnarsson hefur verið ráðinn umsjónarmaður hveititilrauna við deild Ræktunar og fæðu hjá Landbúnaðarháskóla Íslands en hann hefur starfað síðust ár, sem bústjóri Hvanneyrarbúsins á Hvanneyri í Borgarfirði. Hlutverk Egils er m.a. að hafa umsjón með hveititilraunum, sem er hluti af kynbótaverkefninu „Völu” og er fjármagnað af matvælaráðuneytinu. En tilraunir með ræktun á hveiti á Íslandi, hvað er helst að frétta þar? „Það er ekki nema von að þú spyrjir en það hefur verið dálítil vakning bæði varðandi þörf á rannsóknum og vakning hjá bændum og stjórnvöldum um að gefa svolítið í varðandi kornræktun almennt. Það eru nokkrir bændur, sem hafa fiktað við ræktun hveitis en við höfum mest verið að nota vetrarafbrigði í hveiti,” segir Egill. Egill segir að kornrækt í heildina hafi verið árið 2022 um 3500 hektarar. Á sama tíma hefur vetrarhveiti verið aðeins ræktað á um 40-70 hekturum síðustu ár, vorhveiti á um 10-30 hekturum og hafrar á um 160-200 hekturum en byggið ber af og hefur verið ræktað á um 2800-3400 hekturum síðustu ár. En hveitið, hvaða möguleikar eru þar að mati Egils? „Það eru miklir vaxtarmöguleikar og ekki séð fyrir því hvað sérstaklega varðar eftirspurnina, hún er náttúrulega gríðarlega mikil. Þá erum við ekki endilega að tala um hveiti, sem bakstursafurð heldur varðandi fóður í dýr og þar er stærsti vaxtarsprotinn nefnilega fiskeldi,” segir Egill. Ekki hveiti til að baka vöfflur og pönnukökur? „Jú, jú, svo gerum við það líka en maður verður að hugsa þetta í þrepum,” segir hann hlæjandi. Heldur þú að bændur séu almennt stemmdir fyrir þessari nýjung og að fara að rækta hveiti á fullum krafti? „Já, ég held að bændur séu almennt mjög áhugasamir um kornræktun og eflingu hennar,” segir nýráðinn ráðinn umsjónarmaður hveititilrauna við deild Ræktunar og fæðu hjá Landbúnaðarháskóla Íslands á Hvanneyri.
----------------------------------------


================================================================================
GROUP e4e441e8
================================================================================

----------------------------------------
Title: Vil fótbolta eins og á Englandi
Content: „Þetta var bardagi allt til loka,“ sagði Kyle McLagan, varnarmaður Fram í fótbolta, í samtali við mbl.is eftir sigur á Vestra, 1:0, í Bestu deildinni í dag. Simon Tibbling skoraði sigurmark Fram úr víti undir lok fyrri hálfleiks. „Við vissum að þetta yrði svona. Það er heitt úti og stutt síðan við áttum bikarleik. Menn voru þreyttir en við gáfum okkur alla í þetta verkefni og það skilaði þremur stigum,“ sagði hann. McLagan kom til Íslands árið 2021 og hann hefur notið þess að fá loksins smá sól á Íslandi. „Ég er búinn að sjá sólina meira síðustu viku en fyrstu fjögur árin mín hérna samanlagt,“ sagði hann léttur og hélt svo áfram um leikinn í dag: „Þetta var risastór sigur fyrir okkur. Sigurinn á KA gaf okkur sjálfstraust fyrir þennan leik og þessi þrjú stig voru mjög stór. „Vestri hefur komið á óvart í sumar. Það er alltaf mikil barátta í þeim og gaman að mæta þeim. Ég vil hafa baráttu í fótbolta og ég vil spila fótbolta eins og hann er spilaður á Englandi,“ sagði McLagan.
----------------------------------------

----------------------------------------
Title: Erum með bestu vörnina í deildinni
Content: Gunnar Jónas Hauksson leikmaður Vestra var svekktur eftir tap gegn Fram, 1:0, í Bestu deild karla í fótbolta í Úlfarsárdal í dag. Svíinn Simon Tibbling skoraði sigurmark Fram úr víti í fyrri hálfleik. „Það vantaði herslumuninn. Þeim langaði greinilega meira í þennan sigur en okkur. Það var klúður að ná ekki að pota inn einu marki í lokin. Við og Framararnir vorum slakir framan af leik. Menn voru þreyttir eftir og hitinn spilaði kannski inn í. Þetta bættist hjá báðum liðum í seinni,“ sagði Gunnar við mbl.is. Vestri hefur komið mörgum á óvart í upphafi móts og hefði liðið náð þriggja stiga forskoti á toppnum með sigri í dag. „Við erum með hörkulið og við ætlum okkur alvöruhluti í sumar. Við erum meiðslalausir, sem var ekki í fyrra, mér finnst við svo vera með bestu vörnina í deildinni og það hefur skilað okkur miklu,“ sagði Gunnar.
----------------------------------------

----------------------------------------
Title: Þrot á Þórsvelli
Content: ÍBV fékk KA í heimsókn á Þórsvöll í Vestmannaeyjum í dag í sjöundu umferð Bestu deildar karla í fótbolta. Óhætt er að segja að leikmenn hafi ekki reimað á sig markaskóna og ekki einu sinni gert sig líklega til að skora. Leikurinn endaði því með markalausu jafntefli. Eftir leikinn er ÍBV í 8. sæti með átta stig en KA situr í 11. sæti með fimm stig. Leikurinn fór afar rólega af stað og ekki er hægt að telja upp einhver færi sem liðin fengu. Fyrri hálfleikurinn einkenndist af baráttu og tæklingum. KA var örlítið líklegra til þess að stela sigrinum í seinni hálfleiknum en komst lítt áleiðis gegn sterkri vörn heimamanna. Það sama má segja um sóknarmenn ÍBV sem varla sáust í leiknum. Næsti leikur ÍBV er á útivelli gegn Val næsta laugardag en sama dag fær KA nýliða Aftureldingar í heimsókn. Allar lýsingar í beinni
----------------------------------------

----------------------------------------
Title: Svíinn skaut Fram upp í efri hlutann
Content: Fram hafði betur gegn Vestra, 1:0, á heimavelli í 7. umferð Bestu deildar karla í fótbolta á heimavelli sínum í Úlfarsárdal í dag. Með sigrinum fór Fram upp í níu stig og er nú í sjötta sæti. Vestri er í öðru með 13. Vuk Oskar Dimitrijevic var besti leikmaður vallarins í frekar rólegum fyrri hálfleik. Hann fékk fínt færi á 6. mínútu en Guy Smit varði skot hans úr miðjum teignum vel. Jeppe Pedersen skallaði rétt yfir mark Fram af stuttu færi á 29. mínútu, sem var fyrsta færi gestanna. Vuk var aftur á ferðinni á 39. mínútu er hann átti glæsilegan sprett á vinstri kantinum sem endaði með því að Serigne Modou Fall tók hann niður og víti dæmt. Svíinn Simon Tibbling fór á punktinn, skoraði af öryggi, og sá til þess að Fram fór með eins marks forskot inn í hálfleik. Diego Montiel átti fyrstu tilraun Vestra í seinni hálfleik er hann átti gott skot utan teigs á 58. mínútu en Viktor Freyr Sigurðsson í marki Framara varði mjög vel frá honum. Eftir því sem leið á hálfleikinn jókst pressa gestanna sem sóttu mikið á lokakaflanum. Það gekk hins vegar illa að skapa virkilega gott færi og Framarar héldu út. Allar lýsingar í beinni
----------------------------------------

----------------------------------------
Title: Annað tap Vestra og markalaust í Eyjum
Content: Sjöunda umferð Bestu deildar karla í fótbolta hófst í dag með tveimur leikjum. Fram, sem hafði tapað þremur af síðustu fjórum leikjum, lagði Vestra 1-0. Simon Tibbling skoraði sigurmarkið úr vítaspyrnu undir lok fyrri hálfleiks. Vestri er eitt þriggja toppliða deildarinnar með 13 stig og hafði aðeins tapað einum leik í deildinni fyrir þessa umferð.Fram fagnaði 1-0 sigri á Vestra í dag.Mummi LúÞá gerðu ÍBV og KA markalaust jafntefli í Vestmannaeyjum. Með stiginu komst KA úr botnsætinu sem FH vermir nú. FH mætir ÍA á morgun. Einum leik er ólokið í dag, Afturelding fær KR í heimsókn kl. 19:15.
----------------------------------------


================================================================================
GROUP f6f86ec2
================================================================================

----------------------------------------
Title: 50+: „Það þykir ekki töff að segjast vera ein­mana“
Content: „Þú getur verið nístandi einmana heima hjá þér með fjölskyldu þinni eða í vinahóp ef það eru ekki traust og kærleiksrík tengsl,“ segir Sigríður Hulda Jónsdóttir eigandi SHJ ráðgjafar. Og leiðréttir þar með að einmanaleiki sé eingöngu meðal þeirra sem eru til dæmis ógiftir eða barnlausir. Það er oft sárara að vera einmana í hjónabandi sínu heldur en að vera einmana og makalaus,“ útskýrir Sigríður Hulda og bætir við: „Vissulega fylgir einbýli oft einmanakennd, en það er vel þekkt að upplifa einmanaleika innan um aðra, jafnvel í félagsskap sem maður þekkir og „á“ að tilheyra. Þetta hefur oft með sjálfstraust að gera og lífssögu okkar. Ef við finnum ekki skilning, tengsl eða samþykki þeirra sem við erum með getur það skapað einmanaleika.“ Þessi einmanaleiki getur til dæmis gert vart við sig þegar og ef við erum með fólki sem við treystum ekki að samþykki okkur eins og við erum í raun. Áskorun fjallar á mannlegan hátt um málin þar sem við tökumst á við okkur sjálf, mál innan fjölskyldunnar, önnur samskipta- og/eða tilfinningatengd mál, veikindi, fíkn, bata, sorg, dauða, aldurstengd mál og fleira. Í dag ætlum við að fjalla um einmanaleika og beina sjónunum sérstaklega að fólki í aldurshópnum 50+ og einmanaleika fyrir og eftir starfslok. Allar tölur sýna að því miður er einmanaleiki í heiminum að aukast hratt og því vilja sumir meina að um heimsfaraldur sé að ræða. Bretar hafa til dæmis fyrst þjóða stofnað sérstakt einmanaleikaráðuneyti, með það að leiðarljósi að reyna að sporna við þessari þróun. „Með þessu viðurkenna Bretar þessa ógn sem er samfélaginu líka dýr. Því einmana fólk er oft lengur að ná sér af veikindum, hefur minni lífsvilja, hugsar verr um heilsuna og svo framvegis.“ Sigríður Hulda hefur staðið fyrir fjöldanum öllum af sjálfseflandi námskeiðum og stefnumótunarvinnu fyrir vinnustaði. Til dæmis námskeið um lífsgæði og stefnumótun í eigin lífi fyrir hópa á Ítalíu og Spáni og sjálfseflandi námskeið fyrir um 2500 manns í starfsendurhæfingu VIRK. Sigríður Hulda er jógakennari með meiru því hún er með MBA gráðu í stjórnun og viðskiptum, MA gráðu í náms- og starfsráðgjöf með áherslu á starfsþróun, BA gráðu í uppeldis- og menntunarfræðum og kennsluréttindi, allt frá Háskóla Íslands. Þá er hún einn af kennurum í Magnavitanáminu í HR, en það nám er fyrir fólk sem vill undirbúa þriðja æviskeiðið og þau gæði sem sá lífskafli getur veitt. Eitt af því sem Sigríður Hulda segir gott fyrir okkur öll að hafa í huga er að skilja hvernig breytt samfélag og breyttur tíðarandi er líklega meðal skýringa á því hvers vegna einmanaleiki er orðinn svona algengur. „Ég er alin upp í sveit og þá var alltaf stutt að hlaupa yfir til ömmu og afa, við höfum aðskilið kynslóðir og erum mikið á okkar „stofnunum“ allan daginn: Í leikskólum, skólum, á vinnustöðum eða hjúkrunarheimilum. Þetta þýðir að nándin, rólegheitin, að sitja og spjalla, kíkja í heimsókn og rækta tengsl og vináttu hefur kannski orðið út undan.“ Sjálf er hún stödd við Gardavatnið á Ítalíu með hóp úr Magnavitanáminu í HR. „Þar er ég með skemmtilega vinnusmiðju um lífsgæði og farsæld í tilverunni. Að lifa og leika skiptir máli bæði fyrir og eftir starfslok,“ segir Sigríður Hulda hressilega. Þegar rýnt er í tölur úr rannsóknum má sjá að um 33% fólks á aldrinum 50-80 ára í Bandaríkjunum upplifir einmanaleika stundum eða oft. Í Evrópu virðist hlutfallið aðeins lægra því þar sýna tölur úr ýmsum rannsóknum að á bilinu 23-34% eldra fólks upplifir einmanaleika og hluti þeirra félagslega einangrun. Þetta gæti hljómað jákvætt fyrir okkur á fróni en Sigríður Hulda segir rétt að staldra við hér eins og annars staðar. „Því í rannsókn ESB frá 2022 þar sem algengi einmanaleika var skoðað óháð aldri, sögðust um 13% Evrópubúa upplifa einmanaleika oft eða alltaf og 35% finna fyrir einmanaleika annað slagið. Þetta sýnir okkur að einmanaleiki er heilt yfir meiri hjá eldra fólki í Evrópu.“ Í öllum tilfellum segir Sigríður Hulda einmanaleika síðan fyrirfinnast í meira mæli hjá fólki sem býr ekki við góða andlega eða líkamlega heilsu, hjá atvinnuleitendum, öryrkjum eða fólki sem hefur orðið fyrir áföllum og missi. Það sem rannsóknir sýna okkur er að einmanaleiki er skaðlegur fyrir andlega, félagslega og líkamlega heilsu okkar. Dr. Murthy hefur rannsakað einmanaleikann mikið og það var hann sem kynnti þær niðurstöður að einmanaleiki styttir lífsskeiðið jafn mikið og að reykja fimmtán sígarettur á dag og einmana fólk er 50% líklegra til að deyja fyrir aldur fram.“ Í þessu samhengi má líka benda á að einmanaleiki er að aukast hratt í öllum aldurshópum: Líka hjá unga fólkinu. Allar rannsóknir sýna þó það sama: Að mestu skipti að fólk haldi heilbrigðum félagslegum tengslum. „Tengsl eru líkleg til að skapa betri lífsstíl en einangrun gerir okkur viðkvæmari fyrir vanlíðan og veikindum - og getur því haft djúpstæð áhrif á heilsu okkar, jafnvel aukið bólgumyndun í líkama, veikt ónæmiskerfið og gert okkur viðkvæmari fyrir streitu og kulnun,“ segir Sigríður Hulda og bætir við: „Það er okkur lífsnauðsynlegt að rækta náin tengsl við aðra manneskju, tilheyra, vera ekki einn eða út undan.“ Sigríður Hulda tekur dæmi um hvernig við mannfólkið erum ekkert endilega svo ólík spendýrum hvað þetta varðar. „Síðastliðið haust fór ég til Afríku og þegar ég horfði hugfangin á dýrahjarðir á vernduðum svæðum hugsaði ég einmitt með mér að hvernig þetta er alls staðar eins. Því ef þú villist frá hjörðinni eða hjörðin hafnar þér þá er líf þitt í hættu.“ Sigríður Hulda segir nýja rannsókn frá Harvard háskóla sýna vel hversu mikil þörf manneskjan hefur fyrir tengsl. „Þessi þörf okkar fyrir félagsleg tengsl er svo líffræðilega rótgróin í okkur að hún er sambærileg og grunnþarfir eins og að fá mat og svefn. Rannsóknin greindi taugabrautir í heilanum sem stjórna félagslegri þörf, sem skýrir hvers vegna skortur á tengslum getur haft djúpstæð áhrif á andlega og líkamlega heilsu.“ Þegar kemur að alvarleika einmanaleikans á líf og heilsu, segir Sigríður Hulda mikilvægt að muna að náin sambönd og nánd skapar fólki hamingju umfram völd, frægð eða fjármuni. Þetta hafi rannsóknir sýnt fram á í áratugi. Það er hins vegar mikill misskilningur að það eitt og sér að eiga maka, börn og vini koma í veg fyrir að fólk verði einmana. Því málið snýst ekki um hvort við eigum einhverja að heldur hvort við séum í góðum og virkum félagslegum tengslum. „Já stundum heyrir maður þá sem eiga fjölskyldu segja við þá sem búa einir:,,Ég væri nú alveg til í að fá smá tíma út af fyrir mig og frí frá öllu“, en það er bara ekki tilveran sem sá sem býr einn lifir við, sá aðili er ekki í tímabundnu fríi, að búa ein/n er hans daglegi raunveruleiki og það á misvel við fólk eins og gengur,“ segir Sigríður Hulda en bætir við: „Við getum fundið einmanaleika þrátt fyrir að vera í reglulegu samneyti við aðra ef við söknum nándar, trausts og dýpri tengsla.“ Og Sigríður Hulda segir jafnframt: „Það sem skiptir mestu máli er hvort persónubundinni þörf okkar fyrir félagsleg samskipti og tengsl sé fullnægt. Að vera ein/einn þarf alls ekki að vera það sama og að vera einmana, það er þetta jafnvægi milli þess að vera með sjálfum sér og að vera með öðrum sem er persónubundið og mikilvægt. Ákveðin einsemd er okkur holl og getur skapað friðsæld innra með okkur, þá þarf það að vera val viðkomandi sem styður við vellíðan og heilbrigði.“ Vissulega geti það þó oft verið að fólk sem býr eitt sé líklegra en margir aðrir til að upplifa einmanaleika, því þá eru dagleg samskipti við annað fólk oft minni. Niðurstaðan snúist þó alltaf um það sama: Einmanaleiki er sú tilfinning sem við finnum þegar við upplifum skort á félagslegum tengslum. Þegar talið berst að einmanaleika við starfslok segir Sigríður Hulda. „Einstaklingar sem upplifa einmanaleika fyrir starfslok eru í meiri hættu á að þróa með sér þunglyndiseinkenni eftir starfslok. Þetta undirstrikar mikilvægi þess að styðja við félagsleg tengsl áður en fólk hættir störfum. Fjölskyldustaða og virkni innan fjölskyldu er mótandi þáttur, lífsgleði, virkni, vanvirkni og drifkraftur í fari einstaklingsins skipta líka máli.“ Sigríður Hulda nefnir fleiri dæmi. „Þeir sem skilgreina ímynd sína sterkt í gegnum starfið, hafa ekki byggt upp félagslegt net eða áhugamál finna oft mikinn tómleika og tilgangsleysi við starfslok. Þessi tilfinning virðist þó oft ekki koma strax, fyrst kemur léttir og upplifunin að vera í fríi, en eftir nokkra mánuði tekur veruleikinn við.“ Sigríður Hulda segir rannsóknir sýna að einmanaleiki við starfslok sé flókið fyrirbrigði. Alltaf snúist líðanin þó um skort á félagslegum tengslum. „Svo má ekki gleyma því að félagsþörf okkar er misjöfn. Við getum fundið einmanaleika þrátt fyrir að vera í reglulegu samneyti við aðra ef við söknum nándar, trausts og dýpri tengsla.“ Sem betur fer er hafsjór að góðum ráðum gegn þeim heimsfaraldri sem einmanaleikinn virðist vera. Við starfslok skiptir til dæmis máli að halda áfram daglegri rútínu. „Góð dagleg rútína, hreyfing, félagsskapur, áhugamál, verkefni sem hafa merkingu og jafnvel eitthvað nýtt og spennandi – eru allt mikilvægir þættir við starfslok. Þetta þarf að undirbúa og byggja upp.“ Að fólk endurskipuleggi sig þannig að aukin áhersla sé lögð á góð félagsleg tengsl er líka mikilvægt. „Kvenfélag út á landi getur unnið gegn einmanaleika og þar með aukið lífsgæði og tilgang einstaklings til að lifa og vera virkur í samfélaginu,“ nefnir Sigríður Hulda sem dæmi um hvernig félagsstarf getur hjálpað. Þá segir Sigríður Hulda það mikilvægt að samfélagið í heild sinni forðist þá „stimplun“ sem hefur fylgt því að ræða um einmanaleikann. Mikilvægt sé að opna á umræðuna. Það þykir ekki töff að segjast vera einmana. Því fara aðrir að hugsa: já er hann/hún svona leiðinleg eða ósjálfbjarga.“ Í ljósi þess hversu einmanaleiki er að aukast hratt og hversu alvarlegur hann er heilsu fólks, sé mikilvægt að sporna við því að fólk upplifi skömm af því að viðurkenna einmanaleika. Sigríður Hulda segir það geta skapað ákveðna skömm hjá fólki að viðurkenna einmanaleika. „Þessi skömm tengist þeirri upplifun að vera ekki verður ástar eða að vera hafnað. Sem flestir hafa upplifað einhvern tíma um ævina, mismunandi sterkt og þar af leiðandi hafa áhrifin verið mismikil. Stundum höfum við bælt svona óöryggi rækilega niður án þess að gera okkur grein fyrir því.“ Þegar við höfum viðurkennt vandann, fyrir sjálfum okkur eða öðrum, er fyrsta víddin sem Sigríður Hulda segir að við þurfum að skoða sé fjölskylda og vinir og þessi daglegu tengsl. „Hér eru nánustu tengslin og tilfinningin um að tilheyra sem er okkur nauðsynleg. Í þessari vídd er mikilvægt að finna skjól og skapa skjól fyrir þig og þína.“ Næst eru það vinir og kunningjar. „Það skiptir máli að vera hluti af hóp eða félagsskap sem hittist reglulega og gerir eitthvað jákvætt og gefandi saman. Til dæmis í hreyfihóp sem fer að ganga eða hjóla, í bókaklúbbi, matarklúbbi, spjallklúbbi, félagasamtökum og svo framvegis.“ Þriðja víddin er síðan sú að vera hluti af samfélaginu. „Það getur þýtt að hjálpa öðrum eða láta gott af sér leiða, að nýta sér menningu og viðburði, opin rými eins og söfn eða sundlaugar, fara á kaffihús og fleiri staði þar sem þú ert innan um aðra.“ Sigríður Hulda nefnir dæmi frá sjálfri sér. „Nánd og einlægni eru mér mikilvæg þannig að félagsskapur þar sem ég upplifi litla einlægni hentar mér ekki vel. En hver og einn þarf að finna það sem gefur okkur og rækta það.“ Þess vegna sé svo gott að vera meðvituð um þessar þrjár ólíku víddir sem félagsauðurinn byggir á og rækta þessar víddir á þann hátt sem gagnast okkur best. Atriði eins og umburðalyndi, kærleikur og heilbrigð mörk hjálpi okkur til að skoða hvort það sé einhver skekkja í samböndum okkar við fólk eða hvort það sé jafnræði. Út frá þessu þurfi síðan að vinna. „Hver og einn þarf að finna það sem gefur og rækta það, eins og við séum að raða blómum í kringum okkur og gefum okkur tíma til að vökva þau, veita þeim athygli – hlusta og segja „mér þykir vænt um þig:“ Látum okkur varða um hvert annað.“
----------------------------------------

----------------------------------------
Title: Hvað er „trauma bond“ og hvernig á að komast út úr því?
Content: Að hverfa frá ofbeldissambandi er oft ekki einfalt og felur ekki í sér ganga bara út um dyrnar. Því fylgja áhyggjur af að finna nýjan samastað, fjárhagsáhyggjur eða jafnvel að eiga á hættu að missa frá sér börnin eða hafa takmarkaðan umgengnisrétt við þau. Tilfinningaleg tenging sem myndast í ofbeldissambandi kallast áfallatengsl (e. trauma bond) og er orsök endurtekinnar hringrásar ofbeldis, niðurlægingar og svo aftur jákvæðrar uppbyggingar. Það er fólki eðlislægt að tengjast þeim sem sýnir því góðvild. Vandinn er að fjölmörg ofbeldissambönd byrja á að ofbelismaðurinn eys ástúð yfir fórnarlambið í sambandinu. Þessi tegund stjórnunar heldur oft lífi í sambandinu þrátt fyrir ofbeldið vegna þess að á „slæmum tímum“ hugsar fórnarlambið um „góðu tímana“. Áfallatengsl myndast ekki einungis í ástarsamböndum en þau geta einnig orðið til á milli barns og ofbeldisfulls forráðamanns, gísls og mannræningja og innan sértrúarsöfnuða. Tvö algeng ummerki um áfallatengsl er að finna í samskiptum einstaklinga, þ.e. hringrás ofbeldis og valdaójafnvægi. Fólk sem hefur ekki upplifað ofbeldi á oft erfitt með að skilja hvers vegna fórnarlambið á svo erfitt með að stíga út úr ofbeldissambandinu, en áfallatengslin eru oft drifin áfram af líffræðilegum þáttum. Þegar einstaklingur upplifir ofbeldi eða óttast framtíðarofbeldi sendir heilinn boð til alls líkamans, með hormónunum adrenalíni og kortisóli, sem kveikja líkamlega spennu. Ef hugsanir um ofbeldið verða einstaklingnum ofviða velur hann að einbeita sér að því jákvæða og lokar úti hugsanir um það sem hann varð fyrir eða gæti mögulega orðið fyrir. Eftir að ofbeldi hefur átt sér stað tekst gerandanum að kveikja dópamínframleiðslu fórnarlambsins með t.d. gjöfum eða líkamlegri nánd, en það síðarnefnda losar einng oxytósín – hormón sem ýtir undir vellíðan – út í líkamann. Allt þetta gerir það að verkum að fórnarlambið verður tregara til að fara úr aðstæðunum. Oft getur ákveðið mynstur lífsreynslu, t.d. ofbeldi í æsku, orðið til þess að einstaklingurinn fari inn í ofbeldissamband á fullorðinsárum og erftitt getur reynst að brjóta mynstrið. Þrjú atriði geta hjálpað einstaklingnum að átta sig á aðstæðum; halda dagbók, reyna að setja hugann utan við aðstæður, tala við sína nánustu. Mikilvægt er að fórnarlambið kenni ekki sjálfu sér um þær aðstæður sem það er í og þegar ákvörðun er tekin um að slíta sambandinu er nauðsynlegt að klippa á allar leiðir mögulegra samskipta við gerandann. Þá er mikilvægt að leita sér hjálpar í framhaldi. Healthline
----------------------------------------

----------------------------------------
Title: Máttur samskipta á tímum breytinga
Content: Ef það er eitthvað sem við getum gengið að vísu, þá eru það breytingar. Þær eru óhjákvæmilegar og hvar værum við stödd ef ekki væri fyrir breytingar? Sumum breytingum fögnum við en aðrar óttumst við. Breytingum á vinnustöðum er mætt með alls konar viðhorfum og viðbrögðum. Stundum, þrátt fyrir fyrirætlanir leiðtoga, mislukkast þær. Hvort sem um er að ræða breytingar á stefnu eða sýn fyrirtækis, innleiðingu tækninýjunga eða nýja ferla þá ræðst árangurinn fyrst og síðast af samskiptum. Breytingar boða óvissu. Við þurfum að tileinka okkur eitthvað nýtt. Starfsfólk óttast að ná ekki tökum á nýrri færni, aukið vinnuálag eða hreinlega að missa vinnuna ef þau ná ekki að aðlaga sig. Stjórnendurnir hafa hins vegar áhyggjur af fjárhagsáætlunum, tímalínum og því hvort innleiðingin verði árangursrík. Þarna er nauðsynlegt að byggja brú á milli stjórnenda og starfsfólks, eyða óvissu sem annars hefði skapast, og tryggja að öll vinni að sama markmiði. Oft er vitnað í írska leikskáldið George Bernard Shaw þegar talað er um mikilvægi samskipta og þá sérstaklega eftirfarandi orð: „Stærsta vandamálið við samskipti er blekkingin um að þau hafi átt sér stað.“ Þetta á sérstaklega vel við í breytingastjórnun. Stjórnendur reikna með að skilaboð þeirra hafi komist til skila en án skýrleika og gagnsæis er hætt við að starfsfólki sé látið eftir að fylla sjálft í eyðurnar – sem getur valdið misskilningi eða rangtúlkunum. Skýrum samskiptum í breytingum er ætlað að byggja traust og sameiginlegan skilning á vegferðinni. Með samskiptum í breytingum eru þrír þættir sem skipta öllu máli. Við þurfum að upplýsa af hverju breytingarnar þurfi að eiga sér stað, hver ávinningur þeirra sé og hvernig þær verða innleiddar. Þannig skiptir jafn miklu máli að miðla sýninni að baki breytingunum – hvaða vandamál er verið að leysa og hvernig breytingin mun svara því með bættum árangri – eins og að segja frá praktískum hliðum á fræðslu, þjálfun og innleiðingu. Til að tryggja að við missum enga bolta er skynsamlegt að móta samskiptaáætlun. Hún inniheldur sýnina, lykilskilaboðin, hagaðila sem þarf að eiga samskipti við, samskiptaleiðir og tímalínu. Þetta gerum við til að tryggja að upplýsingar komist á rétta staði á réttum tíma. Það er mikilvægt að gleyma ekki mannlega þætti breytinganna. Ef við hugsum einvörðungu um innleiðingu, tímalínur, þjálfun og fjárhagsáætlanir er nánast öruggt að við munum ekki ná sama árangri og ef við einblínum líka á tilfinningalega hlið breytinganna. Innleiðing snýst nefnilega ekki bara um ferla og kerfi heldur um fólk. Samskiptaáætlunin á að taka jafn mikið á þeim þáttum og þeim praktísku. Við þurfum að sýna samkennd, viðurkenna áskoranir, gefa okkur tíma í að hlusta á áhyggjur fólks og gera okkar besta til að mæta fólki þar sem það er statt. Stjórnendur sem viðurkenna áskoranir, fagna litlu sigrunum á leiðinni og bjóða upp á opinská samskipti skapa menningu sem byggist á trausti og andrúmsloft sem kemur hópnum örugglega á áfangastað. Breytingastjórnun er í eðli sínu samskiptastjórnun. Ef ekki er til staðar áætlun um skýr og gagnsæ samskipti er hætta á að jafnvel bestu verkefni nái ekki í gegn. Samskipti snúast ekki bara um það sem við segjum heldur þarf að tryggja að skilaboðin okkar heyrist og skiljist. Með skýrri samskiptaáætlun getum við breytt óvissu í tækifæri, mótstöðu í samvinnu og áætlunum í árangur. Pist­ill­inn birt­ist fyrst í ViðskiptaMogg­an­um sem kom út sl. miðviku­dag.
----------------------------------------

----------------------------------------
Title: „Við þurfum að hugsa kerfið upp á nýtt&quot;
Content: Starfsbrautir eru við flesta framhaldsskóla landsins og til að hefja nám á starfsbraut þurfa að vera til staðar viðurkennd greiningargögn um fötlun samkvæmt lögum um málefni fatlaðra. Anna Björk Sverrisdóttir, lektor í þroskaþjálfafræði við Háskóla Íslands, fjallaði í doktorsverkefni sínu um sérnámsbrautir og starfsbrautir í framhaldsskólum.Skóli án aðgreiningar er opinber menntastefna landsins. Hún snýst um bætta menntun kennara, skipulag skóla, náms og kennslu sem hefur að leiðarljósi vandaða menntun allra, lýðræði og félagslegt réttlæti í skólum. En á þetta við um fötluð börn, til dæmis börn með þroskahömlun, einhverfu eða hreyfihömlun?Guðrún Hálfdánardóttir fjallar um tímamót í skólagöngu ungmenna þegar 10 ára grunnskólanámi lýkur í þáttaröðinni Kaflaskil á Rás 1.Anna Björk skoðaði stöðu nemenda á sérnámsbrautum og þá einkum og sér í lagi nemenda með þroskahömlun. Í verkefninu skoðaði hún inngildandi menntun innan framhaldsskólanna. Þar kom í ljós að inngildandi menntun, eða skóli án aðgreiningar, birtist bara í tengslum við fatlaða nemendur.Anna Björk Sverrisdóttir hefur rannsakað stöðu fatlaðra nemenda í framhaldsskólum.RÚV / Guðrún Hálfdánardóttir„Sem er svo athyglisvert af því að það gefur til kynna að við séum ekki að horfa á heildina heldur hvernig við getum komið fötluðum nemendum að innan þess kerfis sem er þegar tilbúið,” segir Anna Björk og bætir við að þetta hafi verið gagnrýnt og sé að breytast.Hún segir að fólk tali oft um að inngildandi menntun sé eitthvað fallegt á blaði en virki einfaldlega ekki. „Þá er það af því að við erum að hugsa nýjar pælingar inn í gamalt kerfi. Við erum að reyna að útfæra eitthvað sem bara passar ekki inn í kassann. Og þá þurfum við einhvern veginn að finna leiðir til að brjóta niður þennan kassa.”Anna Björk segir að hugtakið skóli án aðgreiningar birtist bara í lögum um grunnskóla en það eigi við um öll skólastig. Hún segir að það hafi ekki verið fyrr en 1996 sem fötluðum nemendum var tryggð skólaganga í framhaldsskólum.Ýmislegt sem breytist á kaflaskilumGrunnskólinn er að sögn Önnu Bjarkar mjög fjölbreyttur þegar kemur að stuðningi við fatlaða nemendur og svo þegar þau koma að þessum kaflaskilum í skólagöngunni, að sækja um framhaldsskóla, breytist ýmislegt.Eitt af því sem Anna Björk nefnir í fjórða þætti Kaflaskila er að fötluð ungmenni geti ekki sótt um í framhaldsskóla á sama tíma og önnur ungmenni. Þau þurfa að sækja um í febrúar. Þá geti þau ekki breytt vali sínu síðar líkt og aðrir nemendur. Svo sé mismunandi eftir framhaldsskólum til hvers sé horft við innritun á starfsbrautir. Einhverjir horfa til einhverfu, aðrir hafa meiri stuðningsþarfir en svo er alltaf hluti nemenda sem passar hvergi.Stuðningur er eitthvað sem skiptir alla máli því það er erfitt að komast í gegnum lífið án hans. Sumir þurfa meiri stuðning en aðrir.RÚV / RÚV - Kristinn Þeyr MagnússonAnna Björk segir að greiningarpappírar umsækjanda stýri því væntanlega hvort og þá hvar hann kemst inn. „En það er líka fjöldi nemenda sem hefur ekki greiningar en þarf þennan umfangsmikla stuðning og mögulega getur verið að þau fái inngöngu þrátt fyrir að vera ekki með greiningarpappírana og það hindri að aðrir komist inn. Ég veit það ekki en það þarf að skoða þetta.”Góður stuðningur sem getur nýst fleirumAð sögn Önnu Bjarkar er þessi stuðningur inni á sérnámsbrautunum eða starfsbrautunum mjög mikilvægur og góður og gæti nýst mun fleirum en þeim sem eru með einhverjar skerðingar eða fatlanir. Hún segir að það þurfi að opna þessar brautir betur í stað þess að búa til fleiri lokuð úrræði sem geta valdið því að nemendur á þeim einangrist þar sem stuðningurinn er bundinn við að þeir séu á slíkum starfsbrautum.Í fimmta þætti Kaflaskila verður fjallað um hvernig framhaldsskólar á Austurlandi hafa farið þá leið að nemendur með fatlanir geti valið nám eftir því sem þeim hentar þannig að það er ekki fötlunin sem stýrir námi þeirra heldur áhugasvið.Við þurfum að hugsa kerfið upp á nýtt og þar er stuðningskerfið eða stoðkerfið gríðarlega mikilvægt. Það þarf að flæða inn í allt,“ segir Anna Björk. „Af því að það fer náttúrlega enginn í gegnum nám eða annað, eða bara lífið, án þess að fá stuðning. Og stuðningurinn getur verið svo mismunandi. Hann getur verið í stuttan tíma, hann getur verið langvarandi og við verðum að hugsa þetta stuðningskerfi og kerfið í heild sinni upp á nýtt.”Á hverju vori eru birtar fréttir af ungmennum sem ekki fá inngöngu á starfsbrautir framhaldsskóla. Anna Björk segir að það sé einfaldlega ekki boðlegt að slíkt gerist á hverju ári enda liggi fyrir með margra ára fyrirvara hversu stór þessi hópur er. „Það er alls ekki boðlegt að sumir fái ekki pláss og þurfi að fara í fjölmiðla með sín mál til að fá úrlausn,” segir Anna Björk Sverrisdóttir í fjórða þætti Kaflaskila. Í þáttaröðinni er mikið fjallað um námsmat enda er umfjöllunarefnið þau kaflaskil sem verða hjá unglingum þegar grunnskólanámi lýkur og framhaldsskólinn tekur við. Stjórnendur framhaldsskóla styðjast einkum við lokamat nemendans úr grunnskóla þegar þeir meta hvort hann fær skólavist í viðkomandi framhaldsskóla. Anna Kristín Sigurðardóttir segir að ekki eigi að horfa til fortíðar þegar kemur að menntamálum.AðsendAnna Kristín Sigurðardóttir, prófessor við Háskóla Íslands, segir að það sé margs konar tilgangur með samræmdu námsmati. Fyrst og fremst sé það fyrir einstaklinginn sjálfan, að sjá hvernig hann stendur og geta borið sig saman við aðra og bætt sig. Líka fyrir skóla, að sjá hvar þeir standa og í samanburði við aðra. Að geta tekið á veikleikum og passað upp á styrkleika sína. Eins fyrir menntakerfið og hvernig það stendur í heild sinni.Hvernig miðar okkur, hvernig stöndum við og hvernig stendur tilraunastarfsemi. Það er mjög bagalegt að samræmt námsmat skyldi falla niður í svona mörg ár, segir Anna Kristín en tekur fram að þessu verði ekki breytt og ekki þýði að horfa til fortíðar heldur fram á við.Algjörlega kominn tími á breytingar„Það er mjög mikilvægt að hafa þetta samræmda námsmat og það var algjörlega kominn tími til að breyta því sem var. Stundum heyrast raddir um að við höfum farið að hrapa niður í PISA eftir að það var fellt niður. Það náttúrulega stenst ekki ef við skoðum ártölin og við erum búin að hafa þetta samræmda námsmat svo lengi. Þannig að það hefur ekki verið það tæki sem við vildum til þess að þróa og bæta skólastarf.Ég hef mikla trú á þessu nýja matsferli og vona bara að stjórnvöld bæti í heldur en hitt til að koma því vel á laggirnar og að skólar, sem sagt kennarar og stjórnendur, taki þá vel við því og nýti það virkilega vel til þess að þróa og bæta námið og kennsluna og gera skólana betri. Það er fyrst og fremst það sem þarf að nýta þetta samræmda námsmat í,” segir Anna Kristín.Í Egilsstaðaskóla er fjölbreyttur hópur nemenda.RÚV / Guðrún HálfdánardóttirEkki þýðir að horfa til fortíðar þegar kemur að menntakerfinu, segir Anna Kristín. „Við getum ekki farið til baka og horft með einhverri nostalgíu á tímann sem við lifðum sem náttúrulega bara var allt mögulegt þá líka. Þannig að við verðum að leita nýrra lausna. Þetta er bara allt annað samfélag og það er líka alveg rétt að þetta er áhyggjuefni, þessi árangur sem við sjáum í PISA og við höfum bara þennan eina mælikvarða því miður. Okkur vantar fleiri mælikvarða til að sjá hvar við stöndum.”Markviss læsiskennsla skiptir sköpumAnna Kristín Sigurðardóttir segir að það séu ekki bara símar, samræmd próf, aðferðir við lestrarkennslu, heldur sé að svo mörgu að huga bæði innan og utan skólasamfélagsins.„Kjarninn auðvitað er kennslan. Það er kjarninn í bara öllu. Ekki bara í skólastarfinu heldur öllu menntakerfinu okkar. Kennsluhættirnir og kennslan í heild sinni og öll orkan okkar á að fara í að rækta það starf sem fer fram á milli fagmannsins og barnsins og nemendahópsins inni í skólastofunni þegar við erum að tala um námsárangur.”Það sem er að gerast í samfélaginu hafi eðlilega áhrif, svo sem á minni lesskilning barna og ungmenna. Þá hafi verið sýnt fram á að mikil skjá- og símanotkun mjög ungra barna hefur áhrif á málþroska þeirra og reynsluheim sem aftur hefur áhrif á lesskilning, að sögn Önnu Kristínar.Eitt af því sem þurfi að gera sé að taka upp markvissa læsiskennslu upp á unglingastig og inn í allar námsgreinar. Samt sem áður hafi fókusinn alltaf verið settur á byrjendakennsluna og viðbrögð við PISA snúist um hana. „Það sem allar rannsóknir benda á að verði að gera er að styrkja innra faglega starfið og kennsluna í skólanum. Fagþekkingu og hæfni kennara og starfsfólks í skólunum. Stuðning frá umhverfinu, sem sagt faglegan stuðning við börnin og skólana. Það er þar sem þarf að vinna. Út um allan heim er verið að benda á þetta. Það er ekki það að flokka þau meira í sundur. Ekki það endilega að prófa þau meira. Það er þarna að styrkja þennan kjarna. Búa til það sem við getum talað um sem lærdómssamfélag. Samfélag sem getur tekið á því sem þarf að taka á. Með þann mannauð og það fagfólk sem þarf til þess að láta hlutina ganga vel. Það er þar sem þarf að vinna,” segir Anna Kristín Sigurðardóttir.Auk Önnu Bjarkar og Önnu Kristínar eru Gunnar Gíslason, Ívar Rafn Jónsson, Jón Páll Haraldsson, Linda Heiðarsdóttir, Ómar Örn Magnússon og nemendur í tíunda bekk Laugalækjarskóla viðmælendur í fjórða þætti Kaflaskila. Fjallað er um menntamál í þáttaröðinni Kaflaskil á Rás 1. Þættirnir eru á dagskrá klukkan 10.15 á sunnudagsmorgnum. Fjórða þáttinn af sex má finna í spilaranum hér fyrir ofan.
----------------------------------------


================================================================================
GROUP be725257
================================================================================

----------------------------------------
Title: Svalasti einræðisherrann og lærlingurinn
Content: Forseti El Salvador er svalasti einræðisherra heims, að eigin sögn. Á stuttum stjórnmálaferli hefur hann gjörbreytt landinu, morðtíðni hefur lækkað mikið en hann hefur fangelsað rúmlega 80 þúsund manns á þremur árum.Hann reisti risastórt fangelsi og vill taka við föngum annars staðar frá, til dæmis frá Bandaríkjunum. Þangað hefur Donald Trump sent nokkur hundruð manns, jafnvel án þess að taka mál þeirra fyrir í Bandaríkjunum.Trump segist engu að síður ætla að senda miklu fleiri þangað. Honum líst vel á kollega sinn sem hefur aukið völd sín með því að breyta stjórnarskrá, til að geta setið áfram, og rekið hæstaréttardómara sem honum hugnast ekki.Það má segja að Trump sé orðinn að einskonar lærlingi Bukele, því það sem hann hefur gert í heimalandinu langar Trump að gera í Bandaríkjunum.
----------------------------------------


================================================================================
GROUP 01fa1378
================================================================================

----------------------------------------
Title: Talsverð óvissa í ytra umhverfi
Content: Þóknanatekjur hjá Arion banka jukust um 35% milli ára og voru þær hæstu síðan 2022. Hækkun milli ára er einkum í þóknunum af lántöku og svo af miðlun og fyrirtækjaráðgjöf. „Það er ekki endilega um einskiptistekjur að ræða en hægt að segja að stór verkefni skili um 700 milljónum króna í tekjur á fjórðungnum og þessi stóru verkefni voru óvenjumörg á þessum fjórðungi, en eru samt regluleg,“ segir í svörum Arion þegar eftir þeim var leitað. Arðsemi á fyrsta ársfjórðungi var nærri 13% þrátt fyrir mjög erfiðar ytri aðstæður á verðbréfamörkuðum, sérstaklega á hlutabréfamörkuðum. „Við eðlilegri aðstæður á þeim mörkuðum hefði arðsemin orðið umtalsvert hærri,“ segir jafnframt í svörum Arion. Varðandi horfur í rekstri bankans fyrir árið svarar bankinn því að horfurnar séu ágætar. „Eftirspurn eftir lánum og annarri þjónustu bankans er í takt við væntingar og því horfum við fremur jákvætt á reksturinn, þó að óvissa sé talsverð í ytra umhverfi.“ Í svörum bankans kemur einnig fram að hátt raunvaxtastig sé á meðal þeirra áskorana sem fjármálafyrirtæki fást við. „Fyrir vikið er erfiðara fyrir fyrirtæki og einstaklinga að ráðast í fjárfestingar. Háir raunvextir markast af því að á sama tíma og stýrivextir eru mjög háir hefur verðbólga verið að lækka nokkuð hratt og það er blanda sem gerir fjárfestingar og framþróun erfiðari. Einnig mun flókið regluverk áfram vera áskorun fyrir starfsemi fjármálafyrirtækja." Samantekt um horfur í rekstri bankanna má lesa í ViðskiptaMogganum sem kom út sl. miðvikudag.
----------------------------------------

----------------------------------------
Title: Ágætar horfur hjá bönkunum
Content: Arðsemi eigin fjár hjá Íslandsbanka var 9,4%, sem er undir markmiðum bankans. Ellert Hlöðversson fjármálastjóri Íslandsbanka segir að arðsemin á fyrsta fjórðungi hjá Íslandsbanka hafi litast af tapi á fjármunaliðum, sem rekja megi til aðstæðna á eignamörkuðum á fjórðungnum. „Þær aðstæður má aftur rekja til óvissu í alþjóðamálum einkum. Undirliggjandi rekstur, lánastarfsemi, vextir og þóknanir voru í góðum takti,“ segir Ellert. Spurður um horfurnar í rekstrinum segir Ellert að þær séu ágætar. „Við staðfestum undirliggjandi fjárhagsleg markmið bankans um að vera yfir 10% arðsemi eigin fjár og undir 45% kostnaðarhlutfalli fyrir árið í heild sinni, þótt það megi búist við sveiflum innan ársins. Aðstæður í alþjóðlegu efnahagsumhverfi geta þó haft töluverð áhrif á reksturinn, bæði í gegnum eignamarkaði og annað,“ segir Ellert og bætir við að bankinn hafi nýlega tilkynnt um samstarf við VÍS sem fer mjög vel af stað og fjölmörg sóknartækifæri séu fram undan. Spurður hverjar séu helstu áskoranirnar sem fjármálafyrirtæki glími við um þessar mundir segir Ellert að þær séu á alþjóðasviðinu. „Aðstæður á alþjóðamörkuðum eru helsta áskorunin og við fylgjumst vel með stöðu mála,“ segir hann. Samantekt um horfur í rekstri bankanna má lesa í ViðskiptaMogganum sem kom út sl. miðvikudag.
----------------------------------------


================================================================================
GROUP 62a36155
================================================================================

----------------------------------------
Title: Vann PGA-meistaramótið í fyrsta sinn
Content: Bandaríski kylfingurinn Scottie Scheffler vann PGA-meistaramótið, eitt af fjórum risamótunum í golfi, í fyrsta sinn á ferlinum í kvöld. Scheffler lék hringina fjóra á Quail Hollow-vellinum í Norður-Karólínu á 11 höggum undir pari, fimm höggum betur en næstu menn. Bryson DeChambeau, Davis Riley og Harris English voru í öðru til fjórða sæti á sex höggum undir pari. Scheffler, sem er 28 ára, hefur nú unnið tvö risamót á ferlinum en hann vann Masters-mótið bæði 2022 og 2024.
----------------------------------------

----------------------------------------
Title: Scheffler í forystu fyrir lokahringinn
Content: Scottie Scheffler, efsti kylfingur heimslistans, spilaði frábærlega á þriðja keppnisdegi PGA meistaramótsins í golfi sem fram fer á Quail Hollow vellinum í Norður Karólínu í Bandaríkjunum. Scheffler spilaði á 65 höggum í gær og hefur þriggja högga forystu fyrir lokahringinn en hann hefur spilað hringina þrjá á ellefu höggum undir pari. Á eftir honum koma þeir Alex Noren á átta höggum undir pari, Davis Riley og J.T. Poston á sjö höggum undir pari. Þá eru þeir John Rahm, Si Woo Kim og Jhonattan Vegas allir á sex höggum undir pari. PGA meistaramótið er eitt af fjórum risamótum ársins og fara efstu menn mótsins af stað um klukkan 18:00 í dag.
----------------------------------------


================================================================================
GROUP dffaffaa
================================================================================

----------------------------------------
Title: Nicusor Dan nýr for­seti Rúmeníu
Content: Nicusor Dan, borgarstjóri Búkarest, sigraði forsetakosningar Rúmeníu í dag með 55 prósent atkvæða. Dan sem er óháður Evrópusinni hafði þar betur gegn hinum hægrisinnaða George Simion. Sex mánuðir eru síðan stjórnarskrárdómstóll Rúmeníu ógilti niðurstöður fyrri umferðar forsetakosninganna í desember aðeins nokkrum dögum áður en seinni umferðin átti að fara fram. Vegna ógildingarinnar þurfti að hefja ferlið að nýju og velja nýjan dag fyrir kosningu fyrri umferðar. Calin Georgescu, þáverandi leiðtogi Sameiningarflokks Rúmena, hafði þá nokkuð óvænt borið sigur úr býtum. Ákvörðun dómstólsins kom í kjölfar þess að trúnaðargögn leyniþjónustunnar voru gerð opinber þar sem var gefið í skyn að Georgescu hefði grætt á aðgerð sem hefði snúið að því að snúa almenningsáliti og hafa áhrif á kosninguna. Geor­gescu var meinað að taka þátt aft­ur í kosn­ing­un­um og hinn hægris­innaði Geor­ge Sim­i­on tók við keflinu. Fyrri umferð endurteknu kosninganna fór síðan fram 4. maí síðastliðinn og bar Simion þar sigur úr býtum með 41 prósent atkvæða. Nicusor Dan hlaut aftur á móti aðeins 21 prósent atkvæða í fyrri umferðinni. Töluverður viðsnúningur varð síðan í seinni umferðinni þar sem Dan hlaut 55 prósent atkvæða og Simion tæp 46 prósent atkvæða. Kjörsókn í kosningunni var söguleg og kusu um 11,64 milljónir Rúmena í seinni umferðinni. Enn á eftir að telja um 790 þúsund atkvæði utan Rúmeníu en sá fjöldi er ekki nægilega mikill til að breyta niðurstöðunni.
----------------------------------------

----------------------------------------
Title: Rú­menar ganga aftur að kjör­borðinu
Content: Seinni umferð forsetakosninganna í Rúmeníu fer fram í dag en þar etja þeir kappi George Simion og Nicusor Dan, sem voru hlutskarpastir í fyrri umferð kosninganna 4. maí síðastliðinn. Sex mánuðir eru síðan hætt var við forsetakosningar vegna ásakana um að Rússar væru að beita sér í kosningunum. George Simion bar sigur úr býtum fyrri umferðar kosninganna með 41 prósent atkvæða. Hann er leiðtogi Sameiningarflokks Rúmena, fjarhægriflokks sem stofnaður var árið 2019 og þykir sigurstranglegur. Andstæðingur hans er Nicusor Dan, borgarstjóri Búkarestar, en hann hlaut 21 prósent atkvæða í fyrri umferð kosninganna. George Simion, sem þykir sigurstranglegur, er yfirlýstur aðdáandi Donalds Trump Bandaríkjaforseta, og hefur verið sakaður um að horfa of hýru auga til Moskvu. Þá hefur hann kallað eftir því að Rúmenía dragi úr hernaðarstuðningi til Úkraínu. Í viðtali við Telegraph í dag þverneitar hann ásökunum um undirgefni gagnvart Rússum og kallar Pútin stríðsglæpamann. „Pútín hefur framið stríðsglæpi í Úkraínu. Hann braut alþjóðasáttmála, hann sendi byssur og skriðdreka í annað sjálfstætt ríki,“ sagði hann. „Við einblínum á vopnahlé og friðarsamkomulag. Við styðjum ríkisstjórn Trumps heilshugar í tilraunum þeirra að stilla til friðar,“ segir hann. Þá hefur hann sagst vilja gera Nató ennþá sterkara í Austur-Evrópu. „Nató er stærsta og mikilvægasta hernaðarbandalag allra tíma. Það er bráðnauðsynlegt að Pólland, Rúmenía og Eystrasaltsríkin séu með.“ Þrátt fyrir það kveðst hann ekki viss um að innganga Úkraínu sé sniðug. „Ég er ekki sannfærður um að innganga Úkraínu í Nató muni stuðla að friði og öryggi,“ segir hann. Simion hefur kallað sjálfan sig „hinn evrópska MAGA frambjóðanda,“ en hann stendur að eigin sögn fyrir hefðbundnum gildum og þjóðernishyggju. Sex mánuðir eru síðan stjórnarskrárdómstóll Rúmeníu ógilti niðurstöður fyrri umferðar forsetakosninganna í desember aðeins nokkrum dögum áður en seinni umferðin átti að fara fram. Vegna ógildingarinnar þurfti að hefja ferlið að nýju og velja nýjan dag fyrir kosningu fyrri umferðar. Calin Georgescu hafði þá nokkuð óvænt borið sigur úr býtum en hann var þáverandi leiðtogi Sameiningarflokks Rúmena. Ákvörðun dómstólsins kom í kjölfar þess að trúnaðargögn leyniþjónustunnar voru gerð opinber. Í þeim var gefið í skyn að Georgescu hefði grætt á aðgerð sem hefði snúið að því að snúa almenningsáliti og þannig hafa áhrif á kosninguna. Þá kom einnig fram að aðgerðinni hefði verið stýrt erlendis. Georgescu var svo meinað að bjóða sig fram á nýjan leik og Simion tók hans stað sem formaður þjóðernisflokksins. George Simion segir í viðtali við Telegraph að engin sönnunargögn hafi legið fyrir þegar niðurstöðurnar voru ógiltar. „Þeir fundu ekki snefil af sönnunargögnum áður en þau ógiltu niðurstöðurnar. Þetta voru svik. Þetta á ekki að gerast í Evrópusambandsríkjum. Við erum ekki valdboðsstjórn. Það er ekki boðlegt að banna einhverjum að bjóða sig fram í lýðræðisríki,“ segir George Simion.
----------------------------------------

----------------------------------------
Title: Nicusor Dan nýr forseti Rúmeníu
Content: Nicusor Dan, borgarstjóri Búkarest, sigraði forsetakosningarnar í Rúmeníu í dag. Kosningar voru taldar mikilvægar fyrir stefnu Evrópusambandsins og Atlantshafsbandalagsins, en Rúmenía á landamæri að Úkraínu. For­seta­kosn­ing­ar voru haldn­ar í land­inu 24. nóv­em­ber þegar Cal­in Geor­gescu fékk flest at­kvæði. Niður­stöðurn­ar voru hins vegar dæmd­ar ógild­ar vegna ásak­ana um kosn­inga­svik og af­skipti Rússa af kosn­ing­un­um. Var Geor­gescu bannað að taka þátt aft­ur í kosn­ing­un­um og var hann jafn­framt ákærður fyr­ir að greina ekki rétt frá fjár­mögn­un á kosn­inga­her­ferð sinni. Hinn hægris­innaði Geor­ge Sim­i­on, formaður AUR-flokks­ins, tók þá við keflinu. Dan hlaut rúmlega 54% atkvæða og Sim­i­on 46%. Kjörsókn var um 65% en hún var 53% í fyrri umferð kosninganna sem var haldin 4. maí. Þá var Simion hlutskarpari en báðir frambjóðendur lýstu yfir sigri. Dan, sem er 55 ára gamall miðjumaður, sagði við stuðningsmenn sína í kvöld að „endurreisn“ Rúmeníu hæfist á morgun. „Í kosningum dagsins hefur samfélag Rúmena sem vilja alvöru breytingar í Rúmeníu unnið.“ Simion, sem er 38 ára gamall, sagði við stuðningsmenn sína fyrir utan þingið að hann væri nýr forseti Rúmeníu. Þá hvatti hann fólk á kjörstöðum „að leyfa ekki kosningasvindl“.
----------------------------------------

----------------------------------------
Title: Simion viðurkennir ósigur og óskar Dan velfarnaðar
Content: Hægrimaðurinn og þjóðernissinninn George Simion hefur viðurkennt ósigur fyrir Nicusor Dan, í forsetakosningunum sem haldnar voru í gær. Simion óskaði keppinaut sínum til hamingju, staðfesti sigur hans, sem væri vilji almennings í landinu.George Simion hefur viðurkennt ósigur í forsetakosningunum.EPA-EFE / Robert GhementSimion hafði áður lýst yfir sigri þótt útgönguspár bentu til annars. Dan er borgarstjóri Búkarest, óháður miðjumaður og Evrópusinni. Kjörsókn var um 65% á móti 53 prósentum í fyrri umferð forsetakosninganna, þegar Simion fékk um tvöfalt fleiri atkvæði en Dan.Dan hlaut nærri 54% atkvæða og Simion um 46 af hundraði. Sigurvegarinn sagði niðurstöðuna sigur fyrir þær þúsundir og aftur þúsundir Rúmena sem trúi því að landið geti þróast í rétta átt. Dan hafa borist hamingjuóskir, maðal annars frá leiðtogum Evrópusambandsins, Úkraínuforseta og forseta Frakklands.Á ýmsu hefur gengið í rúmenskum stjórnmálum. Stjórnlagadómstóll ógilti forsetakosningar sem haldnar voru í Rúmeníu í nóvember vegna gruns um íhlutun Rússa, og sigurvegaranum Călin Georgescu var bannað að gefa kost á sér að nýju. Ríkisstjórnin sagðist hafa séð merki um afskipti Rússa í holskeflu falsfrétta á samfélagsmiðlum í dag.
----------------------------------------

----------------------------------------
Title: Nicusor Dan sigraði í forsetakosningum í Rúmeníu
Content: Nicusor Dan, borgarstjóri Búkarest, verður að öllum líkindum næsti forseti Rúmeníu eftir kosningar þar í landi í dag. Dan var með 54 prósent atkvæða þegar 95 prósent höfðu verið talin. Hann er Evrópusinni og óháður frambjóðandi.Dan kvaðst dást að rúmenskum kjósendum sem hann sagði hafa sýnt mikinn styrk.„Kosningarnar snerust um samfélag sem þráir umræðu í stað haturs,“ sagði Dan í kvöld. „Við þurfum að sannfæra fólk um að réttlæti og umbætur í stjórnarfari séu leiðin fram á við.“Hægrimaðurinn og þjóðernissinninn George Simion var með 46 prósent atkvæða. Kjörsókn var nokkuð meiri í dag en í fyrri umferð forsetakosninganna.Niðurstöðurnar eru töluverður viðsnúningur frá fyrri umferð. Þá fékk Simion 41 prósent atkvæða og Dan aðeins 20 prósent. Simion hélt því fram í kvöld að hann væri sigurvegari kosninganna. Samkvæmt eigin útreikningum hefði hann sigrað Dan með 400 þúsund atkvæða mun.Á ýmsu hefur gengið í rúmenskum stjórnmálum. Stjórnlagadómstóll ógilti forsetakosningar sem haldnar voru í nóvember vegna gruns um íhlutun Rússa og sigurvegaranum var bannað að gefa kost á sér að nýju.Ríkisstjórnin sagðist hafa séð merki um afskipti Rússa í holskeflu falsfrétta á samfélagsmiðlum í dag.
----------------------------------------

----------------------------------------
Title: Evrópusinna spáð kosningasigri í Rúmeníu
Content: Fyrstu útgönguspár í forsetakosningunum í Rúmeníu hafa verið birtar. Samkvæmt þeim er Nicusor Dan, borgarstjóra Búkarest, spáð 54,9 prósentum atkvæða og George Simion 45,9 prósentum. Simion dró þær tölur í efa og hélt því fram að brögð væru í tafli.Simion er þjóðernissinnaður hægrimaður meðan Dan er Evrópusinnaður óháður frambjóðandi.Simion fékk ríflega 41 prósent atkvæða í fyrri umferð kosninganna og Dan nærri fimmtung.Nicusor Dan leiðir samkvæmt fyrstu útgönguspám.AP / Andreea Alexandru
----------------------------------------

----------------------------------------
Title: Búist við að mjótt verði á munum í seinni umferð forsetakosninga
Content: Rúmenar ganga að kjörborðinu í dag til að velja milli þeirra tveggja sem flest atkvæði hlutu í fyrri umferð forsetakosninga fyrir hálfum mánuði. Hægrimaðurinn og þjóðernissinninn George Simion hlaut næstum 41 prósent atkvæða í fyrri umferðinni. Simion er mikill aðdáandi Donalds Trump Bandaríkjaforseta og bergmálar orð hans um að setja heimalandið í fyrsta sæti. Simion hefur talað mikið um að auka sjálfsvirðingu Rúmena, draga úr hernaðaraðstoð við Úkraínu og berjast gegn spillingu í stjórnmálum. Hann er afar gagnrýninn á stefnu Evrópusambandsins og hefur kallað hana fáránlega. Keppinautur Simions er óháði frambjóðandinn Nicusor Dan, borgarstjóri í Búkarest, sem leggur ríka áherslu á að styrkja stöðu Rúmeníu innan sambandsins. Dan fékk ríflega fimmtung atkvæða í fyrri umferðinni en greinendur telja að mjótt geti orðið á mununum í dag. Simion hefur þó forskot í könnunum en hann hefur jafnframt iðulega ýjað að því að stórkostleg svik kunni að verða í tafli. Stjórnlagadómstóll ógilti forsetakosningar sem haldnar voru í nóvember vegna gruns um íhlutun Rússa og svo fór að sigurvegaranum Călin Georgescu var bannað að gefa kost á sér að nýju. Kjörstaðir verða opnaðir klukkan sjö að staðartíma, eða fjögur í nótt að íslenskum. Búist er við niðurstöðum seint í kvöld en kjörfundi lýkur klukkan níu.
----------------------------------------


================================================================================
GROUP d5bedfa2
================================================================================

----------------------------------------
Title: Erum í alþjóðlegri samkeppni
Content: Eyjólfur Árni Rafnsson fyrrverandi formaður Samtaka atvinnulífsins var viðmælandi í síðasta opnuviðtali ViðskiptaMoggans. Spurður út í stöðu samkeppnismála á Íslandi og fyrirferð Samkeppniseftirlitsins, SKE, á markaðinum segir Eyjólfur að öflugt samkeppniseftirlit sé nauðsynlegt hér eins og annars staðar. „En við þurfum að passa okkur á að horfa ekki bara á litla innlenda markaðinn sem samkeppnisumhverfið þegar myndin er oft á tíðum mikið stærri. Við erum í alþjóðlegri samkeppni í mörgum greinum, t.d. í ferðaþjónustu, sjávarútvegi, áliðnaði, ýmissi ráðgjöf eins og verkfræðiþjónustu og hugverkaiðnaði. Þegar ég var forstjóri verkfræðistofunnar Mannvits, sem áður hét Hönnun og nú COWI, voru útboð á evrópska efnahagssvæðinu að byrja. Þá upplifði maður að samkeppnisumhverfið var allt annað en áður. Þú varst að keppa við stórfyrirtæki um alla Evrópu, ekki bara kollegana hér innanlands. Oft finnst mér vanta skilning SKE á þessu. Það er stundum gengið fullhart fram í skilgreiningum á markaði og stærð hans. Það verður til trafala þegar fyrirtækin eru að reyna að auka hagræði, til hagsbóta fyrir almenning.“ Eyjólfur nefnir nýlegt dæmi um breytingu á búvörulögum sem fól í sér undanþáguheimild sláturhúsa og kjötafurðastöðva frá samkeppnislögum til samstarfs og sameiningar sem Alþingi samþykkti á síðasta ári en hefur nú verið afturkölluð. „Við hjá SA, SI og Bændasamtökunum vorum sammála um það fyrir nokkrum árum að auka þyrfti hagræði í afurðastöðvunum og opna fyrir þennan möguleika. Þetta ræddum við við yfirvöld. Við töldum að hægt væri að ná fram allt að þriggja milljarða hagræði á ári. Það eru verulegir peningar sem myndu skila sér til neytenda, bænda og afurðastöðva, en þetta náði svo ekki fram að ganga. Svo kemur þetta frumvarp hjá síðustu ríkisstjórn sem ég tel að hafi einfaldlega gengið of langt. Ég hefði viljað draga línuna við að það gilti bara um þær afurðastöðvar og þá framleiðslu sem nyti opinbers stuðnings. Ég held að þetta sé hluti af vandamálinu. En að taka þetta algjörlega til baka og koma með ekkert í staðinn er ekki gott. Það þarf að ná fram hagræðingu á þessum litla markaði. Þarna finnst mér SKE hafa skrýtna afstöðu, að taka ekki tillit til þess að einingarnar hér eru alltof litlar. Því hefur einnig ranglega verið haldið fram að samkeppnislög hafi verið felld úr gildi með frumvarpinu en það var sannarlega ekki svo. Ákvæði um bann við misnotkun markaðsráðandi stöðu gilda að sjálfsögðu auk þess sem SKE var falið að hafa eftirlit með framkvæmdinni.“ Viðtalið í heild sinni má lesa í ViðskiptaMogganum sem kom út sl. miðvikudag.
----------------------------------------


================================================================================
GROUP cef7a386
================================================================================

----------------------------------------
Title: Eldur við Breiðhellu í Hafnarfirði
Content: Eldur kom upp í ruslagámi á gámasvæði Terra við Breiðhellu 1 í Hafnarfirði á fjórða tímanum í dag. Loftur Þór Einarsson, varðstjóri hjá Slökkviliði höfuðborgarsvæðisins, staðfesti við mbl.is að slökkviliðið hefði sent 6 slökkviliðsmenn frá einni slökkvistöð og einn dælubíl á vettvang. Hann segir hauginn staðsettan úti á miðju plani og ekkert annað sé í hættu, hvorki menn eða mannvirki. Loftur segist eiga von á að slökkviliðið verði á vettvangi í einhvern tíma. Það sé ábyggilega glóð undir haugnum og það þurfi að róta í. Hann segir reyk sjást víða að og segir það grundvalast af mengun frá reyknum og hægviðri. Engar upplýsingar liggja fyrir um hvaða eldsmatur gæti leynst í haugnum. Fréttin hefur verið uppfærð.
----------------------------------------

----------------------------------------
Title: Eldur í rusli í Hafnarfirði
Content: Eldur kviknaði í rusli á gámasvæði Terra við Breiðhellu í Hafnarfirði á fjórða tímanum í dag. Einn dælubíll slökkviliðs er á vettvangi. Eldurinn er bundinn við einn ruslahaug á svæðinu og gengur slökkvistarf vel að sögn varðstjóra slökkviliðsins á höfuðborgarsvæðinu.Verið sé að róta í haugnum með vélum frá Terra því litlir eldar eigi það til að blossa upp aftur. Upptök séu ókunn en hátt hitastig í dag gæti spilað inn í.Eldur kviknaði í sorpi á gámasvæði Terra.RÚV / Ragnar VisageReykurinn sást langar leiðir.RÚV / Ragnar VisageFréttin hefur verið uppfærð.
----------------------------------------


================================================================================
GROUP a33c4b7d
================================================================================

----------------------------------------
Title: Bjartsýni landsmanna eykst með hækkandi sól
Content: Svala Haraldsdóttir, löggiltur fasteignasali hjá Ási fasteignasölu, segir síðustu daga á fasteignamarkaðnum hafa verið ansi líflega. „Eins og bjartsýni landsmanna aukist með hækkandi sól.“ Markaðurinn varð rólegur í febrúar eftir líflega byrjun í janúar, aftur á móti tók hann kipp í mars og apríl sem hefur haldið áfram síðustu daga. Spurð um áhrif 0,93% hækkunar verðbólgu frá mars til apríl segir Svala það hafa haft áhrif en ekki í eins miklum mæli og ætla mætti. „Þó að við finnum fyrir því að fyrstu kaupendur sem ekki falla undir hlutdeildarlánaskilyrðin haldi meira að sér höndum.“ Nokkrar andstæður er að finna í vinsælustu íbúðunum um þessar mundir, en Svala segir fasteignasala finna fyrir að ódýrar tveggja herbergja íbúðir fari hratt og að sama skapi einbýlishúsin, sem seljist vel um þessar mundir. Eru einhver hverfi vinsælli en önnur? „Ef ég tala fyrir okkur hérna á Ási fasteignasölu þá eru það Hamranesið, Norðurbærinn, Setbergshverfið og Áslandshverfið [í Hafnarfirði] sem eru mjög vinsæl hverfi, auk þess sem miðbærinn er alltaf vinsæll og þá sér í lagi Norðurbakkinn og Skipalónið.“
----------------------------------------


================================================================================
GROUP 3e7e797d
================================================================================

----------------------------------------
Title: Bilun í flugturni í París
Content: Bilun í flugturni hefur leitt til þess að aflýsa þurfti 130 flugferðum á Orly-flugvelli í París í Frakklandi. Talsmaður flugvallarins sagði að aflýsa hefði þurft um 40% af komum og brottförum dagsins. Flugmálayfirvöld í Frakklandi sögðu að „bilun í flugstjórnarkerfum í flugturninum á Orly síðdegis“ hefði leitt til röskunarinnar. Heimildir AFP-fréttaveitunnar herma að bilun hefði orðið í ratsjá turnsins. Óvíst er hvort bilunin muni hafa áhrif á ferðir morgundagsins.
----------------------------------------


================================================================================
GROUP e9264731
================================================================================

----------------------------------------
Title: Hörð keppni á hjólamóti krakka á Akureyri
Content: Um eitt hundrað keppendur tóku þátt í hjólamóti fyrir krakka á aldrinum 2-12 ára í Kjarnaskógi á Akureyri í dag. Krónan stóð fyrir mótinu í samstarfi við Akureyrardætur og Hjólreiðafélag Akureyrar en það er haldið að fyrirmynd Krónumótsins sem haldið er á hverju ári í Öskjuhlíð í Reykjavík. Um 20 stiga hiti var í Kjarnaskógi í dag þegar ljósmyndari mbl.is leit við og fylgdist með yngstu keppendunum á mótinu.
----------------------------------------


================================================================================
GROUP 2e61e943
================================================================================

----------------------------------------
Title: Yfirgaf Stjörnuheimilið í sjúkrabíl
Content: Nú er í gangi leikur Stjörnunnar og Tindastóls í fjórðu úrslitaviðureign liðanna um Íslandsmeistaratitil karla í körfubolta. Shquille Rombley, miðherji Stjörnunnar, fór af velli í öðrum leikhluta þar sem hann átti erfitt með andardrátt og fann fyrir verki í hjartanu. Stuttu síðar kallaði vallarþulur eftir læknum úr hópi áhorfenda og fóru tveir strax inn í klefa til að sinna leikmanninum en líðan hans er nú stöðug. Þegar þessi frétt er skrifuð er Rombley á leiðinni á sjúkrahús til frekari skoðunar.
----------------------------------------


================================================================================
GROUP 3bcbb7dd
================================================================================

----------------------------------------
Title: Gull­fal­legt fley Getty-kóngsins við Reykja­víkur­höfn
Content: Stærðarinnar lúxussnekkja sem ber nafnið Talitha og er í eigu auðkýfingsins Mark Getty liggur við akkeri í Reykjavíkurhöfn. Skipið var byggt í Þýskalandi árin 1929 - 1930, og gegndi meðal annars hlutverki byssuskips í seinni heimsstyrjöld, þegar það var í eigu Bandaríkjahers. Skipið var smíðað í Kiel í Þýskalandi árin 1929 - 1930 fyrir Russell Alger, bandarískan viðskipta- og stjórnmálamann sem var á þeim tíma forstjóri bílaframleiðandans Packard Motor Car Company. Meðal fjölmargra fyrrverandi eigenda snekkjunnar er Robert Stigwood, sem átti fleyið árin 1983 - 1993. Stigwood gerði garðinn frægan í tónlistarbransanum og kvikmyndaiðnaði, en hann var meðal annars umboðsmaður Cream um árabil og framleiddi kvikmyndir eins og Jesus Christ superstar og Saturday night fever. Sjóher Bandaríkjanna eignaðist skipið í janúar 1942 og í seinni heimsstyrjöld þjónaði skipið sem byssuskip undir nafninu Beamount. Árið 1993 eignaðist auðkýfingurinn bresk-ameríski auðkýfingurinn Sir Paul Getty snekkjuna, en hann er faðir Mark Getty, núverandi eigandans. Feðgarnir eru af Getty-ættinni sem hafði auðgast verulega á olíuiðnaði snemma á tuttugustu öldinni. Skipið heitir nú Talitha G. og var nefnd eftir annarri eiginkonu Pauls Getty, sem lést árið 1971. Mark Getty núverandi eigandi snekkjunnar er stofnandi og eigandi myndabankans Getty images. Egill Helgason, dagskrárgerðarmaður hjá Ríkisútvarpinu, segir í færslu á samfélagsmiðlumm að hann hafi verið hættulegur í umferðinni í Reykjavík, vegna þess hvað hann horfði mikið á fleyið mikla í höfninni. „Ég var að snúa mig úr hálsliðnum til að horfa á hana. Sérlega fallegt skip.“
----------------------------------------

----------------------------------------
Title: Byrjuðu í bílskúrnum
Content: Í höfuðstöðvum þýska Daimler -Benz í Untertürkheim í Stuttgart árið 1965 var sérstök áhersla lögð á að hanna háafkastavél. Henni var ætlað að gefa Mercedes yfirburði í aksturskeppnum, sérstaklega í þýska götukappakstrinum (d. Deutsche Rundstrec ken-Meisterschaft). Félagarnir Aufrecht og Melcher unnu að þróun þessa verkefnis þar til stjórn Daimler-Benz ákvað, áður en verkefnið varð opinbert, að hefja ekki aftur þátttöku í kappaksturskeppnum. Mercedes hafði hætt allri þátttöku í mótorsporti eftir stórslysið í Le Mans árið 1955. Það var því nokkuð óvænt en skiljanlegt að stjórn félagsins vildi ekki snúa þeirri ákvörðun við. Þrátt fyrir að ákvörðun fyrirtækisins útilokaði áframhaldandi þróun innan veggja Daimler-Benz gáfust þeir félagar ekki upp. Þeir héldu áfram að þróa vélina í frítíma sínum, í tvöföldum bílskúr undir húsi Aufrechts í Grossaspach, rétt fyrir utan Stóðhestagarð – eða Stuttgart eins og borgin heitir á frummálinu. Sama ár settu þeir breyttu vélina í Mercedes Benz 300 SE bíl og skráðu sig til keppni í þýska götubílakappaksturinn. Þar náðu þeir ótrúlegum árangri og unnu tíu keppnir. Þarna sönnuðu þeir hversu snjallir þeir voru að breyta venjulegum fólksbíl í kappakstursbíl. Með þennan árangur í farteskinu ákváðu þeir að stofna eigið fyrirtæki. Árið 1967 yfirgáfu þeir Daimler-Benz og stofnuðu AMG. Nafnið var samsett úr upphafsstöfum þeirra beggja: A fyrir Aufrecht, M fyrir Melcher, og G fyrir Grossaspach, heimabæ Aufrechts og staðinn þar sem ævintýrið hófst. Markmið AMG var skýrt. Að nýta þá þekkingu sem þeir höfðu aflað sér á kappaksturs brautinni til að bæta venjulega götubíla og gera þá hraðari, öflugri og einstakari. Þeir vildu færa kraft kappakstursins inn í daglegt líf bílaeigenda. Stóri alþjóðlegi árangur AMG kom árið 1971. Þeir breyttu Mercedes-Benz 300 SEL 6.3, sem var bíll bankastjóra og stórforstjóra þess tíma, í kappaksturbíl með því að stækka vélina í 6,8 lítra. Með þessum bíl tókst þeim að vinna sinn vélarflokk og ná öðru sæti í heildarkeppni 24 klukkustunda kappakstursins í Spa Francorchamps í Belgíu. Til að létta bílinn fjarlægðu þeir stuðara, skipti öllu gleri út fyrir plexígler, og smíðuðu hurðir úr áli. Þyngdin fór úr 1765 kg niður í 1635 kg – samt var bíllinn þungur miðað við keppinautana. Á sama tíma breikkuðu þeir afturhlutann til að koma fyrir auka 15 lítra eldsneytistanki. Aufrecht og Melcher létu sér ekki nægja að breyta vélum. Þeir hönnuðu sína eigin íhluti til að auka aflið. Þar á meðal kambása, hedd og soggreinar, og hlutu fyrir það virðingu og aðdáun bæði bílaá hugamanna og keppinauta. Þessar breytingar ásamt rauðu málningunni gerðu það að verkum að bíllinn hlaut viðurnefnið Rauða svínið (d. Rote Sau). Uppnefnið var alls ekki háð heldur virðingarheiti, því svín eru herramannsmatur í Þýskalandi. Eftir árangurinn í Spa jókst eftirspurn eftir breytingum frá AMG. Þeir fluttu starfsemi sína til Affalterbach, rétt norður af Stuttgart, þar sem þeir gátu stækkað verkstæði sitt og mætt aukinni eftirspurn eftir sér sniðnum Mercedes-Benz bílum. Nánar er fjallað um sögu AMG í sérblaði Viðskiptablaðsins, EV Bílar. Áskrifendur geta lesið greinina í heild hér.
----------------------------------------


================================================================================
GROUP 8306924c
================================================================================

----------------------------------------
Title: Saumandi hressar og skemmti­legar bútasaumskonur
Content: Um fimmtíu konur víðs vegar af landinu hafa setið við saumavélarnar sínar síðustu daga við bútasaum þar sem þær hafa töfrað fram allskonar teppi, púða og fleira með bútasaumi. Það er búin að vera mikil stemning á Hótel Örk í Hveragerði frá því á fimmtudaginn til síðdegis í dag þegar bútasaumur er annars vegar. Ástæðan er sú að um fimmtíu konur hafa setið við saumavélarnar þessa daga þar, sem þær hafa unnið fjölbreytt verkefni, auk þess að spjalla og hafa gaman saman. Jóhanna Viborg er sú sem stjórnaði bútasaumshittingnum en hún er með verslunina Bóthildi í Reykjavík þar sem hún selur allt til bútasaums. „Já, hér er búið að sauma og sauma, bútasaumskonur hist og hér af landinu, sem komu og flestar þeirra ef ekki allar eru kúnnar mínir úr Bóthildi,” segir Jóhanna. En einhver sagði mér að þú værir að fara að hætta með þetta, er það rétt eða rangt? „Ég ætla að hætta um áramótin með búðina og ætlaði að hafa þetta síðustu helgina en konurnar eru búnar að snúa illilega upp á hendina á mér þannig að ég ætla að reyna aftur næsta ár,” segir Jóhanna. Og konurnar segja bútasaum dásamlegan. „Þetta er svo gott fyrir sálina og svo er maður náttúrulega alltaf að skapa. En þetta er bara hugarró algjör og góður félagsskapur, búa til falleg efni og læra, maður lærir mikið,” segir Jóhanna Björg Aðalsteinsdóttir, bútasaumskona frá Ísafirði. „Já, þetta er rosalega gaman, þetta er það skemmtilegasta, sem maður gerir. Mjög skemmtilegt áhugamál og gefandi,” segir Sigrún Sólmundardóttir, bútasaumskona frá Bergsholti í Melasveit. Og Brynja Kerjúlf, sem á eitt ár í að verða 90 ára lét sig ekki vanta á bútasaumsdagana í Hveragerði. „Það er hlegið og talað og saumað allan daginn, alveg dásamlegt. Já, mér er sagt að ég sé aldursforsetinn”, segir Brynja hlægjandi. Og Kristín Björg Erlendsdóttir, bútasaumskona búsett í Garðabæ var með ótrúlega falleg bútasaumsteppi, sem hún gerði. „Bútasaumur er rosalega skemmtilegur og það er alltaf gaman að sjá hvað hinar konurnar eru að gera. Ég gef yfirleitt allt, sem ég er að sauma, á minnst af þessu sjálf,“ segir Kristín. En hvar er íslenska karlmaðurinn, ég sé engan karl hérna? „Nei, þeir eru einhvers staðar í felum, þeir koma ekki til okkar,” segir Kristín hlæjandi.
----------------------------------------


================================================================================
GROUP fccba50e
================================================================================

----------------------------------------
Title: Vaxtaákvörðun 21. maí
Content: Vandinn sem steðjar að peningastefnunefnd Seðlabanka Íslands (PSN) þann 21. maí er margþættur. Fyrir utan þróun hagkerfisins spilar hana grátt ofan á svart óvissan hvaðan hagkerfið kemur og hver staða hagsveiflunnar er. Hagstofa Íslands birti uppfært staðreyndamat sitt á hagkerfinu þann 28. febrúar síðastliðinn. Leiddu mælingarnar í ljós mun meiri framleiðsluspennu hvort tveggja í fyrra og árið 2023, eða sem nemur samtals 1,5 prósentum. Hefðu meginvextir PSN átt að vera 0,2 prósentum meiri árið 2023 og í fyrra 0,55 áður en til vaxtalækkunar kom 2. október. Þetta staðfestir QMM þjóðhagslíkan Seðlabankans ásamt rauntölum Hagstofunnar. Staðreyndir Hagstofunnar ljóstra aukna framleiðsluspennu sökum kröftugri fjármunamyndunar atvinnuvega og íbúðafjárfestingar, sem gengur í berhögg við að hátt stig meginvaxta hafði kælt umsvif hagkerfisins. Mun PSN horfast í augu við þær staðreyndir að árstaktur vísitölu neysluverðs jókst milli mánaða í apríl, úr 3,8% í 4,2% og reyndist 0,2 prósentum meiri en greiningaraðilar höfðu spáð. Tekur nefndin tillit til að hækkun verðlags vöruinnflutnings fór vaxandi á fyrsta fjórðungi samkvæmt upplýsingum úr tollskrám og var liðlega 5% milli ára. Myndin sýnir glöggt þróun verðbreytingar innflutnings og verðbólgu; að innflutningsverðlag hefur áhrif á verðlag neysluvara en ekki öfugt. Myndin inniheldur jafnframt verðbólguálag til 5 ára miðað við ávöxtunarkröfur óverðtryggðra og verðtryggðra ríkisskuldabréfa. Undanfarna daga hefur það farið hækkandi og var 4,1% síðastliðinn mánudag - fjarri 2,5% markmiði PSN og 3,5% sögulegu miðgildi. Efnahagslegur þróttur heimila hefur sögulega ekki verið betri, skuldir þeirra lágar og nema 70% af landsframleiðslu auk þess sem hlutfall eigin fjár heimila er um 280% eða nær tvöfalt betra en sögulegt miðgildi. Sömu sögu er að segja af stöðu innstæðna á hvern íbúa á aldrinum 18 til 72 ára sem hefur vaxið um 4% að raunvirði hvert undanfarið ár. Fasteignamarkaðurinn endurspeglar þessa stöðu enda ekkert lát á verðhækkun hans þótt verð á móti byggingakostnaði hafi ekki verið hærra frá árinu 1993 auk þess verandi á móti launum og leigutekjum sögulega í efstu fjórðungsmörkum. Greiðslubyrði af lánum sem hlutfall af launum hefur lækkað hratt frá haustinu 2022 auk þess sem undanfarna mánuði hefur verið aukning í nýjum lántökum heimila að frádregnum uppgreiðslum – einkum hjá lífeyrissjóðum. Á sömu sveif leggjast þankar Seðlabankans af sterku raungengi íslensku krónunnar sem endurspeglast í ákvörðun bankans 10. apríl að hefja gjaldeyrisinngrip tvisvar í viku. Horfur eru á meiri landsframleiðslu en Seðlabankinn áætlaði áður. Væntingar eru um áframhald fjármunamyndunar gagnavera auk þess sem núverandi ríkisstjórn hyggur að framkvæmd Hvammsvirkjunar án tafa. Þegar á botninn er hvolft stendur nefndin frammi fyrir auknum umsvifum hagkerfisins og hækkandi verðlagi innflutnings. Höfundur er hagfræðingur.
----------------------------------------


================================================================================
GROUP bcb025aa
================================================================================

----------------------------------------
Title: Óboðleg vinnubrögð
Content: Kristinn Jónsson bæjarstjóri Snæfellsbæjar er glöggur maður. Í viðtali við Spegilinn í Ríkisútvarpinu í síðustu viku gagnrýndi hann vinnubrögð atvinnuvegaráðuneytisins við gerð veiðigjaldafrumvarpsins. Kristinn furðar sig á því að greinagerð frumvarpsins leggi ekkert mat á áhrif hækkunar veiðigjalda á útsvarstekjur sveitarfélaga. Þar sé að finna margar blaðsíður sem fjalla um áhrif skattahækkunarinnar á ríkissjóð en þegar kemur að öðrum áhrifum ríkir þögnin ein. Ráðuneytið leyfir sér að álykta að hækkunin muni sennilega ekki hafa mikil áhrif á útsvarstekjur og fjárfestingar í sjávarútveginum en leggur ekki fram nein gögn þeim ályktunum til stuðnings. Allir sem hafa grundvallarskilning á lögmálum framboðs og eftirspurnar skilja að skattahækkun líkt og sú sem frumvarpið felur í sér mun hafa mikil efnahagsleg áhrif. Kristinn hefur slíkan skilning. Í viðtalinu við Ríkisútvarpið segir hann: „Ef að ég þarf að borga meiri skatta til samfélagsins þá hlýtur það augljóslega að verða þannig að ég get eytt minni peningum sjálfur í það sem mig langar að gera, skipta um glugga, kaupa nýja bílskúrshurð, kaupa mér nýjan bíl eða hvað sem það er, ég hef minni ráðstöfunartekjur. Nákvæmlega sama gerist með fyrirtækin í sjávarútvegsbyggðunum“ „Það er eins og þingmenn hafi ekki lesið þetta frumvarp, þetta er fyrst og fremst skattur. Þetta er ekki leiðrétting eða neitt annað, það er tekið fram í textanum við frumvarpið og það er ítrekað að þetta er skattur. Þegar þú leggur skatt á einhvern þá hlýtur það að þýða að hann hefur minni ráðstöfunartekjur og það þýðir, ef við horfum bara á samfélagið hér í Snæfellsbæ, ef þú tekur út meiri pening þá eru minni umsvif, sem hlýtur að hafa áhrif á samfélagið sjálft. Það er það sem ég óttast, að það verði minni umsvif hjá píparanum, rafvirkjanum, smiðnum, hvern sem er svo ég taki bara einhver dæmi. Ég hefði viljað sjá þau áhrif á útsvarstekjurnar hjá sveitarfélaginu og ég skil ekki af hverju þau vilja ekki sýna okkur fram á með einhverjum útreikningum.“ Þessi framsetning er skýr og skorinorð. Þess vegna er óskiljanlegt að embættismenn í atvinnuvegaráðuneytinu segi fullum fetum að sú hækkun kostnaðar við veiðar sem lögfesting frumvarpsins hefur í för með sér muni ekki hafa nein áhrif á aðrar rekstrarákvarðanir fyrirtækja og hvað þá á fjárfestingar og þar af leiðandi á útsvarstekjur sveitarfélaga. Þetta eru óboðleg vinnubrögð. Stjórnarliðar hafa stært sig af því að breytingar á frumvarpinu, sem meðal annars sneru að hækkun frítekjumarks og átti að koma minni útgerðum vel, frá því að það var lagt fram í samráðsgátt komi til móts við þá gagnrýni sem sveitarfélög á landsbyggðinni hafa sett fram á áform ríkisstjórnarinnar. Þær breytingar eru tálsýn ein. Þannig hefur stjórn Vestfjarðastofu lýst yfir þungum áhyggjum af frumvarpi ríkisstjórnarinnar um hækkun á veiðigjaldi‏. Hún telur ljóst að áhrifin af hækkun veiðigjalda verði „mjög íþyngjandi og komi afar hart niður á litlum og meðalstórum bolfiskútgerðum“. Í ályktun stjórnarinnar, er bent á að á Vestfjörðum séu eingöngu litlar og meðalstórar útgerðir í bolfiskveiðum og vinnslu. „Þrátt fyrir að frítekjumark hafi verið hækkað, þá verður sú hækkun étin upp að miklu leyti upp vegna aukins þunga í gjaldtöku á þorsk og ýsu í nýjustu breytingum frumvarpsins.“ Að óbreyttu verður samþykkt þessa frumvarps íslensku efnahagslífi ákaflega dýrkeypt. Þessi leiðari Viðskiptablaðsins birtist fyrst í blaðinu sem kom út 15. maí 2025.
----------------------------------------

----------------------------------------
Title: Sótt að fjölmiðlamönnum  og almennri skynsemi
Content: Stefán Einar Stefánsson, þáttastjórnandi Spursmála sem er sýnt á vef Morgunblaðsins, sagði frá því á föstudaginn að það hvorki gengi né ræki hjá honum að fá þingmenn og ráðherra Samfylkingarinnar til þess að mæta í þáttinn hans. Spursmál er vikulegur fréttaþáttur þar sem hinn aðgangsharði þáttastjórnandi fær til sín stjórnmálamenn og álitsgjafa til að fara yfir helstu tíðindi. Stefán sagði í þættinum að hann hefði staðfestingu fyrir því að stór hluti þingflokks Samfylkingarinnar vildi ekki koma í þáttinn til hans að því að Þórður Snær Júlíusson, framkvæmdastjóri þingflokksins, hefði bannað þeim það og í raun þingmönnum annarra flokka. Það er ákaflega dapurlegt þegar stjórnmálamenn ákveða að sniðganga fjölmiðla í einhverskonar refsingarskyni og er í raun tilræði að sjálfstæði þeirra. Það er jafnframt furðulegt ef þingmenn Samfylkingarinnar taka við skipunum frá framkvæmdastjóra þingflokksins í þessum efnum og enn óskiljanlegra af hverju þeir leita innblásturs til manna eins og Donalds Trump í þessum efnum. Reyndar virðist það vera einkennandi fyrir ríkisstjórn Kristrúnar Frostadóttur hversu atkvæðamiklir og afskiptasamir aðstoðarmenn ráðherranna eru þegar kemur að samskiptum við fjölmiðla. Á þessum vettvangi hefur áður verið fjallað um framgöngu Heimis Más Péturssonar fjölmiðlafulltrúa Flokks fólksins. Í síðustu viku flutti Sunna Karen Sigþórsdóttir, fréttamaður RÚV, fréttir af því að reikningum Flokks fólksins hefði verið lokað í Arion banka vegna þess að flokkurinn hefði ekki uppfyllt skilyrði áreiðanleikakönnunnar. Í frásögn Sunnu á vef RÚV kemur eftirfarandi fram: „Inga Sæland, formaður Flokks fólksins og félagsmálaráðherra, vildi ekki tjá sig um lokun bankareikninganna í samtali við fréttamann að loknum ríkisstjórnarfundi. Aðstoðarmaður Ingu Sæland gagnrýndi að fréttamaður hefði ekki upplýst ráðherrann fyrir fram um að spurt yrði út í þetta atriði. Upplýsingafulltrúi flokksins, sem er líka stjórnarmaður í Ríkisútvarpinu, gerði það einnig og furðaði sig á spurningunni. Reikningarnir hefðu verið lokaðir í stutta stund. Þá ræddu þau um að kæra meintan upplýsingaleka til fréttamanns.“ Það er ljóst að ráðamenn sækja sér innblástur til valdhafa í Washington D.C. þegar kemur að samskiptum við fjölmiðla. *** Blaða- og fréttamenn eru aldrei hlutlausir eða óháðir. Þeir verða það ekki heldur við það eitt að vera ríkisreknir. Framsetning þeirra á fréttaefni endurspeglar ávallt einhverja afstöðu til viðfangsefnisins – hvað þeim þykir fréttnæmt og hvað ekki. *** Rætt var við Kristin Jónasson, bæjarstjóra í Snæfellsbæ, í kvöldfréttum Ríkisútvarpsins á þriðjudag í síðustu viku. Umræðuefnið var frumvarp ríkisstjórnarinnar um hækkun veiðigjalda og breytingar sem voru gerðar á því eftir að það var lagt fram í samráðsgátt stjórnvalda. Á vef Ríkisútvarpsins mátti svo finna frásögn af viðtalinu sem Freyr Gígja Gunnarsson fréttamaður tók saman. Þar segir orðrétt: „Þegar frumvarp um breytingu á veiðigjaldi var birt í samráðsgátt stjórnvalda viðruðu sveitarfélög sem reiða sig á litlar og meðalstórar útgerðir áhyggjur sínar. Í þeim hópi var Kristinn Jónasson, bæjarstjóri í Snæfellsbæ. Þegar frumvarpið var lagt fram í síðustu viku sagðist ráðherra hafa brugðist við þessum áhyggjuröddum, meðal annars með því að hækka frítekjumarkið verulega. Kristinn telur, eftir að hafa skoðað frumvarpið og lesið það, að þar sé verulega komið til móts við fyrirtæki í hans sveitarfélagi. Hann er ánægður að ráðherra skuli hafa hlustað og honum finnst hann merkja það á bæjarbúum, allavega þeim fáu sem hann hefur hitt og talað við. Rætt var við Kristin í Speglinum, hlusta má á þáttinn hér að ofan.“ En þegar hlustað er á viðtalið blasir við önnur mynd. Vissulega sagði Kristinn við fréttamann að breytingar á frítekjumarkinu í frumvarpinu kæmu til móts við sjávarútvegsfyrirtæki í Snæfellsbæ. En hann sagði miklu meira en það. Hann furðaði sig meðal annars á því að í greinargerð frumvarpsins kemur fram að ráðuneytið álykti sem svo að breytingin á veiðigjöldunum muni líklega ekki hafa mikil áhrif á útsvarstekjur en leggi svo fram engin gögn til að rökstyðja þá skoðun. Kristinn gerir sér grein fyrir því – rétt eins og allir þeir sem hafa einhvern skilning á lögmálum auðs og eklu og starfa ekki í atvinnuvegaráðuneytinu – að engin innistæða er fyrir þeirri fullyrðingu í frumvarpinu. Í viðtalinu benti hann á að veiðigjaldið væri ekkert annað en skattur og bætti við: „Ef ég þarf að borga meiri skatta til samfélagsins þá hlýtur það augljóslega að verða þannig að ég get eytt minni peningum sjálfur í það sem mig langar að gera, skipta um glugga, kaupa nýja bílskúrshurð, kaupa mér nýjan bíl eða hvað sem það er, ég hef minni ráðstöfunartekjur. Nákvæmlega sama gerist með fyrirtækin í sjávarútvegsbyggðunum ... Það er eins og þingmenn hafi ekki lesið þetta frumvarp, þetta er fyrst og fremst skattur. Þetta er ekki leiðrétting eða neitt annað, það er tekið fram í textanum við frumvarpið og það er ítrekað að þetta er skattur. Þegar þú leggur skatt á einhvern þá hlýtur það að þýða að hann hefur minni ráðstöfunartekjur og það þýðir, ef við horfum bara á samfélagið hér í Snæfellsbæ, að ef þú tekur út meiri pening þá eru minni umsvif, sem hlýtur að hafa áhrif á samfélagið sjálft. Það er það sem ég óttast, að það verði minni umsvif hjá píparanum, rafvirkjanum, smiðnum, hvern sem er svo ég taki bara einhver dæmi. Ég hefði viljað sjá þau áhrif á útsvarstekjurnar hjá sveitarfélaginu og ég skil ekki af hverju þau vilja ekki sýna okkur fram á með einhverjum útreikningum.“ Kristinn er sem sagt alls ekkert sáttur við frumvarpið þó svo að annað megi ráða af frásögn Ríkisútvarpsins af efni þess. Þeirri útgáfu var hins vegar hampað af þingmönnum Viðreisnar. Þannig tók Sigmar Guðmundsson sérstaklega fram að bæjarstjóri Snæfellsbæjar fagnaði breytingum á frumvarpinu í aðsendri grein í Morgunblaðinu á föstudag og það sama gerði Eiríkur Björn Björgvinsson í Vikulokunum á Rás 1 á laugardag. Væntanlega var leikurinn til þess gerður. Við þetta má svo bæta að stjórn Vestfjarðarstofu lýsti í síðustu viku yfir þungum áhyggjum af áhrifum frumvarpsins á útgerðir í landshlutunum. Í yfirlýsingu frá stjórninni kemur fram að þrátt fyrir að frítekjumark hafi verið hækkað, þá verði sú hækkun étin upp að miklu leyti vegna aukins þunga í gjaldtöku á þorsk og ýsu í nýjustu breytingum frumvarpsins. Stjórn Vestfjarðastofu segir áform ríkisstjórnarinnar óásættanleg með tilliti til mikillar skerðingar á samkeppnishæfni og framlegð þessara sjávarútvegsfyrirtækja. Er þar vísað til greininga Deloitte og fyrirtækjanna sjálfra á nýjustu ársreikningum vestfirskra sjávarútvegsfyrirtækja. *** Fjölmiðlar á borð við Vísi og Ríkisútvarpið hafa lítið fjallað um efnahags- leg áhrif breytinganna sem frumvarpið felur í sér. Þeir hafa frekar fjallað um hið meinta reginhneyksli sem auglýsingar Samtaka fyrirtækja í sjávarútvegi þykja vera og annað sem snýr að umbúðunum frekar en innihaldinu. Varla hefur verið hægt að skrúfa frá dægurmálaþáttum í Ríkisútvarpinu án þess að rætt sé um auglýsingar SFS. En þessir miðlar sáu nýjan flöt á málinu í síðustu viku þegar stjórnarliðar og pólitísk fylgitungl þeirra í fjölmiðlum fóru að kvarta yfir málþófi stjórnarandstöðunnar þegar fyrsta umræða um frumvarpið stóð yfir. Verður þetta að teljast ansi sérstök sýn. Það er hreinlega ekki hægt að vera með málþóf í fyrstu umræðu þar sem þingsköp takmarka ræðutíma Alþingismanna við tuttugu mínútur. Í raun og veru er það umhugsunarefni hvers vegna það er svo fátítt að þingmenn telji sig þurfa að nýta þann ræðutíma til fulls. Breytingin á veiðigjaldinu er ekki eina umdeilda frumvarpið sem lagt hefur verið fyrir Alþingi undanfarna áratugi. Fjölmiðlarýni er einn af föstum dálkum Viðskiptablaðsins. Þessi birtist fyrst í blaðinu sem kom út 14. maí 2025.
----------------------------------------


================================================================================
GROUP 091193fd
================================================================================

----------------------------------------
Title: Minnst sautján létust í eldsvoða
Content: Að minnsta kosti sautján manns létust eftir að eldur kviknaði í byggingu í indversku borginni Hyderabad. Eldurinn kviknaði klukkan sex í morgun að staðartíma í þriggja hæða byggingu sem hýsir skartgripaverslun. Orsök eldsins liggja ekki fyrir, en málið er nú í rannsókn. Forsætisráðherra Indlands, Narendra Modi, sendi fjölskyldum fórnarlambanna sambúðarkveðjur í dag. Hann hefur einnig tilkynnt að nánustu aðstandendur hinna látnu fái bætur upp á 200.000 rúpíur, sem er um 300 þúsund íslenskar krónur. Eldsvoðar eru algengir á Indlandi. Í síðasta mánuði kviknaði mikill eldur á hóteli í Kolkata með þeim afleiðingum að að minnsta kosti 15 létust. Á síðasta ári létust að minnsta kosti 24 eftir að eldur kom upp í skemmtigarði í vesturhluta Gujarat.
----------------------------------------

----------------------------------------
Title: Gamla fréttin: Handfæraveiðar á makríl að norskri fyrirmynd
Content: Norðmenn hafa stundað makrílveiðar með handfærum um langt árabil en þær hafa ekki tíðkast hér á landi til þessa ef frá eru taldar örfáar tilraunir einstakra báta. Grétar Vilbergsson, skipstjóri á Silfurnesinu SF, sagði í samtali við Fiskifréttir 21. september 2007 að hann hefði farið tvo prufutúra um sumarið til að veiða makríl úti af Hornafirði. „Ég er þess fullviss að unnt sé að veiða makríl á handfæri við Ísland. Í sumar fékk ég nokkra stóra og fallega makríla á færin. Ég var ekki með réttan afslítara við rúllurnar þannig að lítið náðist um borð. Við fórum því til Noregs til að kynna okkur þessar veiðar nánar. Ég keypti mér einnig afslítara að norskri fyrirmynd. Áður rann makríllinn hjá mér upp eins og á línuspili og þess vegna misstum við þá flest alla. Nú kemur makríllinn ekki við neitt fyrr en hann lendir í afslítaranum,“ sagði Grétar. Fram kom hjá Grétari að hann er með tvær handfærarúllur frá DNG auk norska afslítarans. Á hvorri rúllu eru 35 krókar. Grétar sagðist vera í startholunum og myndi fara í róður með nýja búnaðinn um borð við fyrsta tækifæri. „Norðmennirnir fóru út með okkur og sýndu okkur hvernig veiðarnar fara fram. Yfirleitt eru þetta stærri bátar sem stunda handfæraveiðar á makríl í Noregi en okkar bátar eru. Þeir eru með frá fimm og upp í átta rúllur um borð og á hverri rúllu er slóði með allt að 50 krókum. Þeir geta fengið 10-15 tonn af makríl eftir daginn. Þetta er tiltölulega einfaldur veiðiskapur og það þarf ekki marga menn um borð. Japanskir kaupendur bíða á bryggjunni í Noregi eftir makrílnum. Hann er heilfrystur en hluti hans er flakaður og reyktur,“ sagði Grétar. Hann bætti því að bátarnir hefðu ekki verið mikið á sjó í Noregi þegar þeir voru þar enda hafði verðið lækkað niður í um 60-70 krónur íslenskar fyrir kílóið vegna mikils framboðs. Verðið sveiflast talsvert og fer upp í 270 íslenskar krónur á kíló þegar skortur er á markaðinum. „Makríllinn er ókannaður stofn við Íslands. Við vitum lítið annað en það sem við höfum heyrt frá öðrum sem hafa fengið makríl sem meðafla. Við höfum heyrt að hægt sé að veiða makríl fram eftir hausti. Okkur er einnig sagt að smár makríll eigi það til að koma í netin á veturna og því eru menn jafnvel að gæla við það að makríllinn gæti verið að hrygna hér við land,“ sagði Grétar. Ómar Fransson, skipstjóri á Sævari SF, hafði prófað nýja búnaðinn sem hann keypti til makrílveiða í Noregi þegar Fiskifréttir ræddu við hann fyrr í vikunni. Í bátnum eru þrjár rúllur með samtals 125 krókum. „Við höfum aðeins farið í eina veiðiferð og búnaðurinn virkaði vel en við fengum samt engan makrílinn. Bæði er það að hafsvæðið er of stórt fyrir einn bát til að leita að makríl á og veður hamlaði því að við kæmumst á bestu svæðin. Við reyndum fyrir okkur vestur við Hrolllaugseyjar. Strax og veður lægir ætlum við að kanna austursvæðið þar sem aðallega hefur orðið vart við makríl. Það er því ekki komin nein reynsla á þetta ennþá. Ég hef fulla trú á því að hægt sé að veiða makríl hér á handfæri, að minnsta kosti ætlum við að gefa þessum veiðum tækifæri,“ sagði Ómar Fransson.
----------------------------------------


================================================================================
GROUP 51788a98
================================================================================

----------------------------------------
Title: „Veit ekki hvað ég að segja við þig“
Content: Stjarnan vann Tindastól í fjórðu undanúrslitaviðureign liðanna í Garðabæ, 91:86. Það er því hreinn oddaleikur um Íslandsmeistaratitil karla í körfubolta á miðvikudaginn í Síkinu, heimavelli Tindastóls á Sauðárkróki. Hlynur Bæringsson fyrirliði Stjörnunnar var hálforðlaus þegar mbl.is ræddi við hann strax eftir leik. „Ég veit ekki hvað ég á að segja við þig. Ég er stoltur af þessu liði,“ sagði Hlynur spurður út í hans fyrstu viðbrögð við ótrúlegum sigri. Hann hélt síðan áfram: „Magnað að við séum komnir í hreinan úrslitaleik um titilinn á Sauðárkróki þar sem er stórkostlegt lið og stórkostleg umgjörð. Okkar besti maður, Shaquille Rombley, lendir í einhverju atviki í hálfleik. Við vonum bara að yfir honum vaki allar góðar vættir. En leikurinn var rosalegur. Við svöruðum fyrir tapið í síðasta leik. Þeir höfðu tvo leiki til að verða meistarar og við þáðum bara tækifærið til að fara í seinni leikinn. En ég er bara ánægður með þennan sigur.“ Tindastóll byrjar leikinn gríðarlega vel og leiðir nánast allan leikinn. Það stefndi allt í að Íslandsmeistaratitlinum yrði lyft hér í kvöld en þið Stjörnumenn þvertókuð fyrir það og vinnið hér í síðasta leikhlutanum. Hvað gerðist eiginlega? „Við náðum lykilstoppum og fráköstum. Síðan þegar það var orðið erfitt að skora þá kom Hilmar Henning sem er búinn að vera magnaður í þessari úrslitakeppni og keyrði þetta áfram fyrir okkur. Hann er svona leikmaður sem þarf lítið til að skora körfur. Það kviknaði líka á Jase í seinni hálfleik. Síðan er þetta bara þannig að við setjum eitthvað ofan í á meðan þeir fóru að klikka. Þetta er bara þannig stundum.“ Síðan er eitt stykki reynslubolti sem heitir Hlynur Bæringsson í Stjörnuliðinu sem var allt í öllu hér í lokin. Ertu alveg uppgefinn eftir þennan leik? „Ég er mjög þreyttur. En ég var ekkert allt í öllu. Ég reyni að standa mína pligt varnarlega og láta boltann vinna sóknarlega. Ég reyni að hvíla mig eins og ég get í sókninni. En eins og þú sérð þegar þú horfir upp í stúku þá erum við augljóslega öll í þessu saman, leikmenn og stuðningsmenn.“ Hvað þarf til að verða Íslandsmeistari á Sauðárkróki næsta miðvikudag? „Tindastóll er með frábært lið. Sjáðu mannskapinn sem þeir eru með. Þeir eru að fá gríðarlega sterka leikmenn af bekknum. Ég held að ég myndi ekki spila margar mínútur með Tindastóli. Væri bara geymdur á bekknum. Við þurfum að spila okkar besta leik í vetur á miðvikudag. Ef það trúa allir á það að þá getur allt gerst. Við förum þangað fullir sjálfstrausts og reynum að hafa gaman af þessu þegar við reynum að sækja titilinn,“ sagði Hlynur í samtali við mbl.is.
----------------------------------------

----------------------------------------
Title: Mestu læti sem ég hef spilað í
Content: „Þetta var liðsframmistaða,“ sagði Jase Febres leikmaður Stjörnunnar í samtali við mbl.is eftir 91:86-heimasigur á Tindastóli í fjórða úrslitaleik liðanna á Íslandsmótinu í körfubolta. Úrslitin ráðast í oddaleik á miðvikudagskvöld. „Tindastóll á mikið hrós skilið fyrir fyrri hálfleikinn. Þeir voru að hitta ótrúlega vel fyrir utan. Við vildum vera sterkari í vörninni í seinni og liðsfélagar mínir gáfu mér sjálfstraust til að láta vita af mér,“ sagði Febres, sem var mjög góður á lokakaflanum. „Okkar áhlaup kom síðast. Það voru tæpar tvær mínútur eftir og leikurinn jafn en meðbyrinn var okkar. Þú mátt ekkert slaka á gegn liði eins og Tindastóli og það gerðum við ekki,“ sagði hann. Shaquille Rombley spilaði aðeins í tæpar tíu mínútur í kvöld vegna verks í brjósti. Febres sagði Rombley vera búinn að jafna sig. „Það kom mér á óvart því ég áttaði mig ekki á því fyrr en seint í seinni hálfleik að hann væri ekki með. Það mikilvæga er að honum líður vel. Hann ætti að vera klár í fimmta leikinn,“ sagði hann og hélt áfram: „Við verðum að spila af ákefð og þrautseigju. Við vorum yfir í síðasta leik þegar það var lítið eftir. Vonandi leyfa dómararnir okkur að spila harðan leik. Við reynum að koma með sigurinn heim. Þetta var sturlað í kvöld. Þetta eru mestu læti sem ég hef spilað í. Stuðningsmennirnir okkar gefa okkur mikinn kraft og við erum mjög þakklátir,“ sagði Febres.
----------------------------------------

----------------------------------------
Title: Ef þú ert ekki með fiðrildi er ástríðan farin
Content: „Það vantaði fleiri varnarfráköst til að koma í veg fyrir þessi stig hjá þeim,“ sagði Benedikt Guðmundsson þjálfari Tindastóls í samtali við mbl.is eftir 91:86-tap liðsins gegn Stjörnunni á útivelli í úrslitum Íslandsmóts karla í körfubolta í kvöld. Tindastóll hefði með sigri orðið Íslandsmeistari en þess í stað er oddaleikur á dagskrá næstkomandi miðvikudagskvöld. „Við fengum ekki fráköstin núna. Við gerðum það betur í leik þrjú og það skilaði sigri þá. Ég vil sjá mína menn setja skrokkinn í þá og stíga þá út. Það eru grunnatriði. Ef við gerum það aukum við líkurnar á sigri töluvert,“ sagði hann. Benedikt var ekki ósáttur við frammistöðu sinna manna, sem lentu í villuvandræðum. Þjálfarinn er reyndar en svo að gagnrýna dómara í viðtölum eftir leik, þótt hann hafi stundum verið hissa á ákvörðun dómaranna í kvöld. „Frammistaðan var ekki svo slæm. Það var góð orka en villuvandræðum höfðu áhrif. Við stjórnum því ekki. Þetta hlýtur að vera rétt hjá dómurunum. Ég verð að treysta þeim fyrir þessu,“ sagði hann. Dimitrios Agravanis, gríski atvinnumaðurinn í liði Tindastóls, lék aðeins í rúmar fjórar mínútur í kvöld. Hann var í banni í síðasta leik í einvíginu fyrir slæma framkomu í öðrum leik. Reifst hann bæði við dómara og Benedikt sjálfan í þeim leik. Ofanrituðum fannst líkamstjáning Grikkjans ekki góð í kvöld og notaði Benedikt hann lítið. „Ég sá ekki líkamstjáninguna. Ég prófaði hann aðeins í fyrri hálfleik en eftir það ákvað ég að prófa aðra í staðinn. Það var ákvörðun þjálfarans. Hann var bara fínn þegar hann var inn á,“ sagði þjálfarinn, sem er spenntur fyrir oddaleik um Íslandsmeistaratitilinn. „Hann leggst vel í mig. Það er gott að fá heimavöllinn. Við verðum að spila betur en Stjarnan og okkur líður vel á heimavelli. Við sjáum til hvað gerist. Við vitum að stemningin í Síkinu verður rosaleg. Það er alltaf eitthvað stress. Ef þú ert ekki með fiðrildi er ástríðan farin. Það verða í fiðrildi í maganum á öllum fyrir þennan leik,“ sagði Benedikt.
----------------------------------------

----------------------------------------
Title: Þessi sigur var fyrir Shaq
Content: Ægir Þór Steinarsson leikmaður Stjörnunnar skoraði 17 stig, tók 2 fráköst og gaf 8 stoðsendingar í kvöld þegar lið hans vann Tindastól og tryggði sér hreinan oddaleik næsta miðvikudag á Sauðárkróki. Spurður út í leikinn í kvöld og ótrúlega endurkomu Stjörnunnar í síðasta leikhlutanum sagði Ægir þetta: „Mjög erfiður leikur að spila. Við sýndum karakter í kvöld og sóttum sigurinn ólíkt síðasta leik þar sem við náðum því ekki. Ég er ánægður með þá breytingu hjá okkur.“ Skagfirðingar mæta kolvitlausir í leikinn og byrja ansi sterkt. Það leit allt út fyrir að þeir ætluðu hreinlega að keyra yfir ykkur hér í kvöld. Það gerðist hins vegar ekki og þið vinnið á endanum með því að vera yfir í lokaleikhlutanum. Hvað gerðist? „Já, já, við erum búnir að spila fullt af svona leikjum í úrslitakeppninni. Við höfum lent á mörgum veggjum en alltaf hlaupið í gegnum þá. Aldrei litlir í okkur. Við höfum tapað erfiðum leikjum en alltaf sýnt karakter og unnið í kjölfarið. Það sýnir okkar karakter. Við erum strax byrjaðir að hugsa um oddaleikinn á miðvikudaginn. Þetta er risastórt tækifæri sem við erum að fá hérna til að fara norður og sækja sigur og titilinn í leiðinni. Ég er mjög spenntur fyrir því.“ Hvað þarf til að vinna Tindastól í oddaleik í Síkinu á Sauðárkróki? „Það þarf bara allt að ganga upp eins og í síðustu tveimur leikjum. Það þarf að spila vörn. Þú þarft að gera það í 40 mínútur og þá tengir þú sóknina og það er það sem við viljum.“ Shaquille Rombley fær verk fyrir brjóstið í hálfleik. Hafði það engin áhrif á þitt lið í kvöld? „Nei, við elskum Shaq og það hefur gefið okkur auka kraft því við þurftum allir að stíga upp þar sem hann hefur varið körfuna okkar og tekið fráköstin fyrir okkur. Við vonum bara að allt verði í lagi með okkar mann. Þessi sigur var fyrir hann,“ sagði Ægir Þór í samtali við mbl.is.
----------------------------------------

----------------------------------------
Title: Endurkoma Stjörnunnar og oddaleikur fram undan
Content: Stjarnan tryggði sér oddaleik í úrslitaeinvígi sínu við Tindastól á Íslandsmóti karla í körfubolta með heimasigri, 91:86, í fjórða leik í kvöld. Oddaleikurinn fer fram í Skagafirði næstkomandi miðvikudagskvöld. Tindastóll byrjaði með látum og var kominn með tíu stiga forskot eftir tæpar þrjár mínútur, 11:1. Tindastóll var með völdin eftir það og náði mest 14 stiga forskoti í stöðunni 19:5. Gestirnir voru með góð svör við öllu sem Stjörnumenn reyndu og var staðan eftir fyrsta leikhluta 32:19. Munurinn hélst svipaður allan annan leikhluta og voru hálfleikstölur 56:44. Stjarnan byrjaði seinni hálfleikinn betur og minnkaði muninn í fimm stig, 59:64, þegar þriðji leikhluti var hálfnaður. Munurinn var svo þrjú stig þegar tvær mínútur voru eftir af leikhlutanum, 73:70. Jase Febres jafnaði í kjölfarið í 73:73, sem var staðan fyrir fjórða og síðasta leikhlutann. Stefndi því allt í æsispennandi lokakafla. Stjarnan komst yfir í fyrsta skipti í stöðunni 76:75. Tindastóll svaraði og komst þremur stigum yfir skömmu síðar, 79:76. Liðin skiptust á að skora eftir það og var Stjarnan með 87:86-forskot þegar 1:06 voru eftir og Tindastóll tók leikhlé. Leikhléið gekk ekki betur en svo að Stjarnan var komin fimm stigum yfir skömmu síðar, 91:86. Voru þá 15 sekúndur eftir og Tindastóll tók annað leikhlé. Það skilaði litlu og Stjarnan sigldi sætum sigri í höfn. Allar lýsingar í beinni
----------------------------------------

----------------------------------------
Title: „Verður þá einhver vitleysa niður í bæ“
Content: Sæþór Pétur stuðningsmaður Tindastóls var ansi spenntur fyrir fjórða leik liðanna í Garðabænum í kvöld. Spurður hvernig leikurinn færi sagði hann þetta: „Leikurinn fer 87:81 fyrir Tindastól. Það væri samt líka geðveikt gaman að vinna titilinn á Sauðárkróki. Það er samt óskandi að við klárum þetta bara í kvöld þótt hitt væri líka geðveikt.“ Þú vilt frekar klára þetta í kvöld en fara með þetta í oddaleik, ekki satt? „Það eru tvö ár í dag síðan við unnum þennan titil í Valsheimilinu. Það væri samt brjáluð stemmning að klára þetta á Króknum líka. Ég held það toppi það ekkert.“ Þannig að þú vilt frekar fá þetta í oddaleik og freista þess að vinna þetta í hreinum úrslitaleik? „Eiginlega, sko. Samt bara fyrst og fremst að vinna þennan titil. Það er alltaf aðalmarkmiðið. Þannig við vinnum þetta bara í kvöld.“ Ef titillinn verður ykkar í kvöld, hvernig verður þá restinni af kvöldinu og nóttinni háttað? „Þetta verður þá einhver vitleysa niður í bæ. Ætli við endum þá ekki bara á Ölveri í einhverju rugli,“ sagði Sæþór Pétur bjartsýnn fyrir kvöldinu í samtali við mbl.is.
----------------------------------------

----------------------------------------
Title: „Þeir verða litlir í sér“
Content: Tindastóll getur í kvöld tryggt sér Íslandsmeistaratitil karla í körfubolta sigri Skagfirðingar Stjörnuna í Garðabæ. Um er að ræða fjórða leik liðanna. Tindastóll hefur unnið tvo leiki en Stjarnan einn. Júlíus Jóhannsson, eða Forstjórinn eins og margir þekkja hann, hafði þetta að segja spurður hvort hans lið verði Íslandsmeistari í kvöld: „Mér finnst það líklegt. Ég hef góða tilfinningu fyrir þessu. Líka ef við spilum eins og í síðasta leik, þar sem við spiluðum sem lið, þá er ég sannfærður um að við séum að fara að taka Íslandsmeistaratitilinn með okkur norður í kvöld.“ Þú sem gamall viðburðaskipuleggjandi og mikill djammari hér í gamla daga ásamt því að vera frá Sauðárkróki. Hvernig endar það ef Tindastóll vinnur í kvöld og tekur titilinn. Verður ekki allt kolvitlaust á eftir? „Nei, við byrjum bara strax að fagna og búum síðan til partý heima fyrir norðan. Það er það sem við kunnum. Þetta verður mikil hátíð ef við verðum Íslandsmeistarar. Það er bara þannig.“ Ráða Garðbæingar við það að horfa á Tindastól taka við Íslandsmeistaratitlinum hér í kvöld? „Nei! Þeir verða litlir í sér. Ég á marga vini sem eru Garðbæingar og þeir eru nokkrum sinnum búnir að ætla að lyfta dollunni hérna en þeir verða mjög litlir í sér ef þetta gerist í kvöld,“ sagði forstjórinn í samtali við mbl.is.
----------------------------------------

----------------------------------------
Title: Stjörnumenn flugu gömlum liðsfélaga út
Content: Treyja Justins Shouse er hengd upp á vegg í Ásgarði þar sem Stjarnan mætir Tindastóli í fjórða leik úrslitaeinvígis liðanna á Íslandsmóti karla í körfubolta í kvöld. Shouse, sem er Bandaríkjamaður að upplagi en er með íslenskan ríkisborgararétt og lék með íslenska landsliðinu, lék með Stjörnunni frá 2008 til 2017 og varð fjórum sinnum bikarmeistari með liðinu. Mbl.is hitti Justin á veitingastaðnum Just Wingin it í Garðabæ en hann stofnaði staðinn eftir að leikmannaferlinum lauk. Þar var hann að snæðingi með stórum hópi Stjörnumanna sem margir hverjir hafa leikið með honum. „Þetta er í annað sinn sem við komum nokkrir gamlir Stjörnumenn saman. Þetta eru liðsfélagar frá því að við fórum í úrslit árið 2011 og 2013 og einnig leikmenn sem urðu bikarmeistarar með mér. Það er gaman að sjá gömul andlit og rifja upp gamla og góða tíma. Á sama tíma erum við að njóta þess mjög að horfa á Stjörnuliðið í dag. Þetta er æðislegt lið og stuðningurinn er loksins jafn góður og hann var árið 2013,“ sagði Justin. En hversu stórt er fyrir hann sjálfan að Stjarnan sé loksins að berjast um þann stóra á nýjan leik? „Það er mjög mikilvægt fyrir mig. Þegar Arnar var með liðið var það að vinna bikarmeistaratitla en það tókst ekki að fara í úrslit. Það er orðið allt of langt síðan liðið fór í úrslit. Fyrir síðasta heimaleik flugum við Jovan Zdravevsk út frá Svíþjóð til að kíkja með okkur á fyrsta leik, því það var stór stund. Það var mjög mikilvægt fyrir okkur því hann var stór ástæða þess að liðið okkar var svona gott. Hann var með okkur í sex ár og það var mikilvægt að hann fengi að tengjast okkur og félaginu aftur,“ sagði hann. Það var uppselt fyrir löngu á leikinn og Justin er spenntur fyrir kvöldinu. „Það verður smekkfullt í kvöld. Þetta er sérstakur tími árs, sólin er á lofti. Það var erfitt að tapa síðasta leik en þetta er langt frá því að vera búið. Við eigum enn góða möguleika og það er mikilvægt. Það hefur verið gaman að sjá þessa upprisu og hjá kvennaliðinu líka,“ sagði hann. Stjarnan verður að vinna í kvöld til að einvígið fari í oddaleik og koma í veg fyrir að Tindastóll verði Íslandsmeistari. Fáum við oddaleik? „Ójá! Milljón prósent. Þetta hafa verið æsispennandi leikir. Þeir skoruðu sigurþrist beint fyrir framan andlitið á mér í fyrsta leik. Það var möguleiki í þriðja leik líka. Við fáum fimmta leik, engin spurning,“ sagði Shouse.
----------------------------------------

----------------------------------------
Title: Stjarnan knúði fram oddaleik
Content: Stjarnan og Tindastóll mættust í fjórða leik úrslitaeinvígisins um Íslandsmeistaratitil karla í körfubolta í Garðabæ í kvöld. Tindastóll var fyrir leikinn 2-1 yfir í einvíginu og gat með sigri tryggt sér Íslandsmeistaratitilinn en Stjarnan þurfti sigur til að ná fram oddaleik á Sauðárkróki.Tindastóll varð deildarmeistari og á því heimaleikjaréttinn í einvíginu en Stjarnan varð í öðru sæti. Liðin unnu heimaleikina sína í fyrstu þremur leikjunum. Tindastóll vann fyrsta leikinn 93-90, Stjarnan jafnaði einvígið í 1-1 með sigri í Garðabæ, 103-74 en aftur vann Tindastóll á Sauðárkróki í þriðja leiknum, 110-97 og komst 2-1 yfir í einvíginu.Stemningin var mikil í Garðabæ í kvöld.RÚV / Hans BjarnasonStólarnir komu ákveðnari til leiks í Garðabæ í kvöld og komust í 1-11 áður en Stjaran tók leikhlé. Hver þriggja stiga karfan fylgdi annarri og Tindastóll komst í 19-5 þegar fyrsti leikhluti var hálfnaður. Stólarnir skoruðu úr sjö þriggja stiga skotum sínum í fyrsta leikhluta og voru 13 stigum yfir að honum loknum, 19-32.Tindastóll náði mest 14 stiga forystu í upphafi annars leikhluta en Stjörnumenn náðu fljótt að stöðva blæðinguna og minnka muninn í sjö stig. Stólarnir náðu þó góðri rispu undir lokin og minnstu munaði að þeir færu með 15 stiga forystu í hálfleik því Dedrick Basile skoraði úr þriggja stiga skoti frá miðju en flautan gall í þann mund er hann sleppti boltanum. Tindastóll leiddi því með 12 stigum í hálfleik, 44-56.Frá leiknum í kvöld.RÚV / Hans BjarnasonStjarnan náði góðu áhlaupi í þriðja leikhluta og um leið fóru Tindastólsmenn að lenda í villuvandræðum með Sigtrygg Arnar Björnsson og Adomas Drungilas sem vrou komnir með fjórar villur. Stjörnumenn gengu á lagið og þeir jöfnuðu metin þegar 40 sekúndur voru eftir af leikhlutanum, 73-73 og þannig var staðan fyrir lokaleikhlutann.Stjarnan komst svo yfir í fyrsta sinn í leiknum þegar Jase Febres skoraði þriggja stiga körfu í upphafi lokaleikhlutans, 76-75 og þakið ætlaði að rifna af íþróttahúsinu í Garðabæ. En þá komu 6 stig í röð frá Tindastóli og Stjörnumenn héldu áfram að elta en þó ekki langt undan. Stjarnan komst aftur yfir þegar tvær mínútur voru eftir og spennan var áþreifanleg.Stjarnan komst svo í 91-86 þegar 15 sekúndur voru eftir og þá ljóst að TIndastóll þurfti minnst tvær körfur til að jafna eða vinna. Stólarnir nýttu ekki næstu sókn sína og lokatölur urðu 91-86.Stjarnan jafnaði þar með einvígið í 2-2 og það er því ljóst að úrslitin ráðast í oddaleik á Sauðárkróki á miðvikudaginn.
----------------------------------------


================================================================================
GROUP d0a53f27
================================================================================

----------------------------------------
Title: Leó orðinn páfi
Content: Leó fjórtándi var vígður sem páfi í dag í messu á Péturstorgi sem markar formlegt upphaf páfatíðar hans. Áður en messan hófst heilsaði hann tugþúsundum ferðamanna í bílferð um Péturstorg á Páfabílnum. Í messunni sagði páfinn að í heiminum væru of mörg sár vegna haturs og ofbeldis. Bandaríkjamaðurinn Robert Francis Prevost var kjörinn páfi 8. maí síðastliðinn er 69 ára gamall og er fyrsti bandaríski páfinn og jafnframt fyrsti páfinn sem kennir sig við reglu heilags Ágústínusar. JD Vance, varaforseti Bandaríkjanna, er meðal embættismanna sem viðstaddir voru messuna, en hann snerist til kaþólskrar trúar árið 2019. Í messunni var Leó fjórtándi formlega settur í embætti og fékk sinn páfahring, áður en hann flutti sína fyrstu predikun. Páfi sagðist fullur þakklætis þegar hann hóf predikun sína fyrir framan 250.000 manns sem saman voru komin að fylgjast með messunni. Hann lagði áherslu á að hlutverk kirkjunnar væri að dreifa kærleiksboðskap. „Drottinn vill að við séum sameinuð, sem ein fjölskylda. Hann yfirgefur aldrei fólkið sitt, hann gætir þeirra eins og hirðir gætir hjarðar sinnar.“ Þá sagði hann að í heiminum væru of mörg sár sökum haturs, ofbeldis og fordóma. Hann sagði að kaþólska kirkjan ætti að leitast eftir því að sameina fólk og stuðla að friði.
----------------------------------------

----------------------------------------
Title: Páfinn ræddi við Selenskí
Content: Embættistíð Leós XIV páfa hófst með formlegum hætti nú í morgun með hátíðlegri innsetningarmessu á Pét­urs­torg­inu í Vatíkaninu. Vel var tekið á móti páfa er hann kom til athafnarinnar á hinum svokallaða páfabíl, en um 100.000 manns voru saman komin á Péturstorginu til að fagna innsetningu hans. Mikill fögnuður braust jafnframt út þegar páfinn gerði hlé á för sinni til Péturskirkjunnar til að blessa barn úr hópi áhorfendanna. Hrópuðu margir í mannfjöldanum orðin „Viva il Papa“, þ.e. lengi lifi páfinn þegar hann steig svo í pontu. Fór hinn nýi páfi yfir víðan völl í innsetningarpredikun sinni. Ítrekaði hann áhyggjur sínar af stríðinu í Úkraínu í bæn sinni og sagði „píslarvottinn Úkraínu nú bíða eftir réttlátum og varanlegur friði“. Volodimír Selenskí Úkraínuforseti var viðstaddur athöfnina og fór vel á með honum og páfanum. Ræddu þeir stuttlega saman að messu lokinni. Þá fordæmdi páfinn arðrán á fátækum um heim allan. Sagði hann jafnframt ekkert rúm vera fyrir óeiningu innan kirkjunnar og vísaði þar til átaka íhaldsamra og frjálslyndra afla innan kirkjunnar í gegnum tíðina. Predikun Leós endurómaði því að miklu leyti sömu áherslur og Francis, forveri hans predikaði í tíð sinni. Eins og kaþólsku kirkjunni sæmir var guðsþjónustan hin glæsilegasta, en fór hún jafnframt fram samkvæmt aldagömlum reglum um innsetningu páfa. Í athöfninni fór meðal annars fram formlega afhending á heilögum táknum embættisins til Leós. Fékk hann t.d. svokallað pallíum, sem er lambsullarskrúði sem tákna á sálgæslu og hlutverk hans sem hirðir kirkjunnar. Þá fékk hann einnig sjómannahringinn, sem táknar vald páfans sem arftaka heilags Péturs sem gjarnan er talinn fyrsti páfinn en hann var sjómaður að atvinnu.
----------------------------------------


================================================================================
GROUP e83759a4
================================================================================

----------------------------------------
Title: Stjórnarflokkurinn hafði sigur í þingkosningum dagsins
Content: Lýðræðisbandalag Luis Montenegro forsætisráðherra Portúgal bar sigur úr býtum í þingkosningum þar í landi í dag, þeim þriðju á jafnmörgum árum. Bandalagið hlaut 32,7 prósent atkvæða og tókst því ekki að tryggja sér þingmeirihluta.Því þarf Montenegro að leita á náðir annarra flokka til stjórnarmyndunar. Mjótt er á munum með Sósíalistaflokknum, sem fær um 24,4 prósent og jaðarhægriflokknum Chega, 22,6 af hundraði.Staðan eykur enn á pólítískt ójafnvægi í landinu, ekki síst í ljósi þess að Pedro Nunos Santos, leiðtogi Sósíalistaflokksins boðar afsögn í ljósi verstu útreiðar hans um áratuga skeið.Chega bætir því nokkuð við fylgi sitt frá kosningunum í fyrra, sem gæti sett flokkinn í oddastöðu þegar kemur að stjórnarmyndun. Chega hefur lýst harðri andstöðu við innflytjendur, líkt og fleiri flokkar lengst til hægri í Evrópu. Flokkurinn hefur aukið fylgi sitt í öllum kosningum frá stofnun hans árið 2019.Montenegro þvertekur fyrir samstarf við Chega sem sé óáreiðanlegur og algerlega óstjórntækur flokkur. Montenegro boðaði til kosninga eftir að þingið felldi traustsyfirlýsingu á minnihlutastjórn hans í mars, eftir eins árs setu.Forsætisráðherrann bar þá af sér allar sakir um hagsmunaárekstur gagnvart ráðgjafafyrirtæki fjölskyldu hans sem þjónar viðskiptavinum sem vinna fyrir ríkisstofnanir. Samstarf Lýðræðisbandalagsins og Sósíalista versnaði verulega og óljóst þykir hvort þeir síðarnefndu fallist á forystu Montenegro í ríkisstjórn.Santos, leiðtogi Sósíalista, sakar Montenegro um að hafa boðað til kosninga svo hann þyrfti ekki að standa fyrir máli sínu fyrir þinginu. Hann hefur heitið að þrýsta á um frekari rannsókn.
----------------------------------------

----------------------------------------
Title: Þriðju þingkosningarnar í Portúgal á jafn mörgum árum
Content: Þingkosningar standa yfir í Portúgal í dag, í þriðja sinn á jafnmörgum árum. Ólíklegt þykir að kosningarnar leiði til meiri pólitísks stöðugleika.Miðhægristjórn féll í mars eftir að þingið felldi traustsyfirlýsingu á stjórn Luís Montenegro forsætisráðherra eftir ásakanir um spillingu. Niðurstöður nýjustu skoðanakannana benda til þess að Lýðræðisbandalag Montenegros gæti haldið, með 33 prósenta fylgi, og jafnvel bætt við sig nokkrum þingsætum í kosningunum í dag.Fylgi við bandalag vinstriflokka, með Sósíalista í fararbroddi, mældist með 26 prósent og jaðarhægriflokknum Chega er spáð 18 prósenta fylgi. Hins vegar er engum spáð meirihluta á þingi.Kosningarnar hafa hingað til gengið að mestu leyti snurðulaust fyrir sig. Portúgalska lögreglan rannsakar hins vegar tilkynningu Miguels Coelho, frambjóðanda Sósíalista, sem sagði að maður hefði ráðist að honum og hvatt viðstadda til að kjósa Chega.Kjörsókn þar sem af er degi hefur verið með svipuðu móti og í síðustu kosningum. Ríflega 60 prósent greiddu atkvæði í síðustu kosningum í mars í fyrra.
----------------------------------------


================================================================================
GROUP df3fb50e
================================================================================

----------------------------------------
Title: Tveir létust þegar skip á leið til Ís­lands sigldi á Brooklyn-brúna
Content: Seglskipi mexíkóska sjóhersins var siglt á hina sögufrægu Brooklyn-brú í New York í Bandaríkjunum seint í gærkvöldi. Tveir létust og nítján særðust í slysinu. Af þeim nítján eru tveir sagðir í lífshættu. Í Brooklyn hafði átt að setja eldsneyti á skipið sem var á leið til Íslands. Um borð í skipinu, sem heitir the Cuauhtémoc, voru 277 manns. Samkvæmt Eric Adams, borgarstjóra New York, missti skipið afl áður en slysið varð og sigldi þar af leiðandi í vitlausa átt. Það hafði ekki verið ætlunin að sigla undir Brooklyn-brúna. Svo enduðu möstur skipsins í brúnni, og það olli dauðsföllunum. Þá hefur verið greint frá því að dráttarbátur sem átti að koma skipinu til bjargar hafi orðið fyrir vélarbilun.
----------------------------------------

----------------------------------------
Title: Nýútskrifaðir sjóliðar á leið til Íslands
Content: Seglskip mexíkóska sjóhersins sem silgdi á Brooklyn-brúna í gærkvöldi var á leiðinni til Íslands. För skipsins var hluti af lokaáfanga nýútskrifaðara sjóliða í mexíkóska sjóhernum, en skipið lagði af stað frá Acapoulco í Mexíkó, þann 6. apríl síðastliðinn. Vélarbilun í skipinu gerði það að verkum að skipið varð aflvana og rak skipið í kjölfarið á brúnna, með þeim afleiðingum að öll þrjú möstur skipsins hrundu. 277 manns voru um borð í skipinu en tveir eru látnir eftir áreksturinn og nítján slasaðir. Engar alvarlegar skemmdir urðu þó á Brooklyn-brúnni en búið er að opna hana aftur fyrir umferð eftir að henni var lokað tímabundið. Skipið ber heitið Cuauhtémoc en er einnig þekkt undir gælunafniu „riddari hafsins“ og hefur það í gegnum tíðina reglulega tekið þátt í alþjóðlegum siglingakeppnum um heim allan fyrir hönd mexíkóska sjóhersins, samkvæmt frétt breska ríkisútvarpsins. Á myndskeiðum af atvikinu má sjá fjölda sjóliða hangandi í möstrum skipsins rétt fyrir áreksturinn. Mikil skelfing greip jafnframt um sig meðal viðstaddra þegar skipið klessti á. Að minnsta kosti einn sjóliði sést bundinn við efsta þrep eins mastursins á meðan aðrir sjást klifrandi upp kaðalstiga fyrir miðju mastrinu. Sailors were spotted dangling from the Mexican Navy training ship after it collided with the Brooklyn Bridge.According to CNN, the ship lost power when the captain was maneuvering it, sending it toward the bridge.New York City Mayor Eric Adams says a total of 19 people were… pic.twitter.com/vQbbfjS1Ra Er það jafnframt hluti af hefðum skipsins að sjómenn klifri upp í möstur þess og hífi eða slaki seglum eftir því hvort um brottför eða komu til hafnar sé að ræða. Claudia Sheinbaum, forseti Mexíkó, sendi frá sér yfirlýsingu á samfélagsmiðlinum X, en þar sagðist hún harmi slegin yfir atburðinum. Sagði hún jafnframt mexíkóska sjóherinn nú gera allt sem í valdi hans stendur til þess að hlúa að þeim slösuðust í slysinu.
----------------------------------------

----------------------------------------
Title: Tveir látnir eftir að seglskip sigldi á Brooklyn-brúna
Content: Tveir létust og nítján slösuðust þegar skipi mexíkóska sjóhersins var siglt á Brooklyn-brúna í New York í Bandaríkjunum. Slysið varð seint í gær að staðartíma. Skipið var á leið til Íslands. 227 manns voru um borð í skipinu. Af þeim nítján sem eru slasaðir eru tveir í lífshættu. Eric Adams, borgarstjóri New York, greinir frá þessu á samfélagsmiðlinum X. Í færslu sinni á X þakkar Adams viðbragðsaðilum fyrir skjót viðbrögð. Hann segir að brúin hafi ekki orðið fyrir skemmdum. Skipið missti afl um klukkan 20:20 að staðartíma og neyddist skipstjórinn til að stefna skipinu Brooklyn-brúnni. Skipið lagði úr höfn frá mexíkósku borginni Acapulco 6. apríl. Ferðinni átti að ljúka á Ísland, og var skipið á leið til Íslands þegar það lagði af stað frá New York í gær. Earlier tonight, the Mexican Navy tall ship Cuauhtémoc lost power and crashed into the Brooklyn Bridge.At this time, of the 277 on board, 19 sustained injuries, 2 of which remain in critical condition, and 2 more have sadly passed away from their injuries. pic.twitter.com/mlaCX0X8Mh
----------------------------------------

----------------------------------------
Title: Tveir fórust og 17 slösuðust þegar seglskip sigldi á Brooklyn-brúna
Content: Tveir létust og að minnsta kosti 17 slösuðust þegar Cuauhtemoc, mexíkönsku herþjálfunarbarkskipi, var siglt upp undir Brooklyn-brúna í bandarísku borginni New York.Cuauhtemoc er þrímastra seglskip sem sigldi á Brooklyn-brúna.EPA-EFE / PORTER BINKSÁverkar þriggja eru sagðir alvarlegir. Slysið varð seint í gær að staðartíma, að því er segir í tilkynningu mexíkanska sjóhersins sem jafnframt kveður engan hafa fallið útbyrðis og því hafi ekki þurft að grípa til björgunaraðgerða.Fjöldi fólks varð vitni að því þegar skipið leið hægt aftur á bak eftir Austurá, seglum þöndum og ljósum prýtt, þar til 48 metra há siglutrén rákust á brúna og brotnuðu. Bandarískir miðlar segja um 200 manns hafa verið um borð í skipinu þegar slysið varð.
----------------------------------------


================================================================================
GROUP 1a88d281
================================================================================

----------------------------------------
Title: „Gerðum þetta lag ekki fyrir lið í jakkafötum“
Content: „Við erum svo ánægðir og þakklátir. Þetta var besti flutningurinn hingað til og við gáfum allt í þetta,“ sögðu bræðurnir Hálfdán Helgi og Matthías Davíð þegar mbl.is hitti þá skömmu eftir að stig Eurovision-úrslitanna voru kunngjörð í gær. „Ég gæti ekki verið stoltari af bróður mínum hérna,“ bætir Hálfdán við. „Þetta er bara æðislegt. Bara búið að vera draumur,“ segir Matthías. Þeir fengu tölurnar strax í hendurnar: „Við vorum að fá að vita að við vorum í sjötta sæti á undanúrslitakvöldinu og sautjánda sæti í símakosningunni í kvöld.“ „Við gerðum þetta lag ekki fyrir eitthvað lið í jakkafötum,“ útskýrir Hálfdán. „Það var ekki liðið sem við gerðum þetta fyrir. Við gerðum þetta fyrir þjóðina, fyrir fólkið. Og fólkið kaus, og við erum ótrúlega ánægðir.“ Aðspurðir um það besta við ævintýrið: „Kynnast öllum. Það er svo mikið af meisturum sem eru frá öðrum löndum. Bara hanga með þessu liði og spjalla við það.“ „Það eru tónleikar næstu helgi – við vorum að bæta við aukatónleikum,“ segja þeir og bæta við að ferskt efni sé nú þegar komið frá tvíeykinu: „Við vorum að gefa út lag í dag, Dr. Saxaphone. Gerðum þetta bara á hótelinu fyrir tveimur dögum eða eitthvað - gáfum það bara út.“ „Síðan erum við bara að spila út um allt í sumar.“ „Við hlökkum svo mikið til að spila fyrir alla. Þetta eru slæmir dagar fyrir VÆB-hatara. Mér þykir fyrir því. Það er samt ótrúlega skemmtilegt,“ segir Hálfdán og brosir.Strákarnir bæta við: „Við elskum ykkur öll. Takk fyrir að gefa okkur þetta tækifæri. Svo mikil ást. VÆB elskar ykkur.“mbl.is þakkar VÆB-bræðrum, íslenska Eurovision-teyminu og lesendum kærlega fyrir samfylgdina í gegnum þetta ævintýri og við kveðjum frá Basel.
----------------------------------------

----------------------------------------
Title: „Ein erfiðasta vika í mínu lífi“
Content: „Mér líður bara fáránlega, ég er bara að meðtaka þetta hægt og rólega. Þetta er búin að vera ein erfiðasta vika í mínu lífi, eftir að við spiluðum fyrri leikinn og að bíða eftir þessu. Hugsa um þetta allan sólarhringinn. Ég er örugglega búinn að vera hundleiðinlegur alla þessa viku,“ segir Ágúst sem hættir með kvennalið Vals eftir tímabilið og tekur við karlaliði Vals.„Þetta eru blendnar tilfinningar, við erum með frábært lið og haugur af leikmönnum að koma upp. Þetta er erfitt, ég er búinn að fá alla þessa leikmenn til liðs við mig, ég er með dætur mínar þarna. Já þetta eru bara tilfinningar, ég á bara pínu erfitt,“ segir Ágúst sem er þó auðvitað ánægður.„Ef þú hefðir sagt mér að ég myndi skilja við liðið sem Evrópumeistara þá myndi ég halda að þú værir eitthvað geðbiluð.“
----------------------------------------


================================================================================
GROUP a3427b0f
================================================================================

----------------------------------------
Title: Gráðostasósan sem þú átt eftir að missa þig yfir
Content: Þessi gráðostasósa er tryllingslega góð og steinliggur með grilluðum fiskréttum, kjúklingi, steikum og meira segja grænmeti. Áferðin á þessari sósu er gróf sem gerir hana enn betri. Þeir sem elska gráðosta eiga eftir að missa sig yfir þessari. Rúnar Gíslason matreiðslumeistari, eigandi Spírunnar og veisluþjónustunnar Kokkanna, á heiðurinn af þessari ómótstæðilega góðu gráðostasósu. Þetta er þriðja uppskriftin að grillsósu sem hann afhjúpar fyrir lesendum sem kemur sér afar vel þar sem grillveðrið hefur verið upp á sitt besta síðustu daga. Gróf gráðostasósa Aðferð:
----------------------------------------


================================================================================
GROUP d87eb02d
================================================================================

----------------------------------------
Title: 6. umferð: Berglind náði Hrefnu – Sóley fyrst í sögu Þróttar
Content: Berglind Björg Þorvaldsdóttir hækkar enn á markalista efstu deildar kvenna í knattspyrnu og sá stóri áfangi náðist í sögu Þróttar að leikmaður lék sinn 100. leik fyrir félagið í efstu deild í sjöttu umferð Bestu deildarinnar. Berglind skoraði tvívegis í 4:0 sigri Breiðabliks gegn Val á föstudagskvöldið. Hún hefur þar með skorað sjö mörk í fyrstu sex umferðum deildarinnar og markahæst. Hún komst jafnframt með þessu í sjötta til sjöunda sæti yfir markahæstu konur efstu deildar frá upphafi. Berglind hefur nú skorað 148 mörk í 209 leikjum í deildinni fyrir Breiðablik, Val, Fylki og ÍBV. Berglind jafnaði þar með við Hrefnu Huld Jóhannesdóttur sem skoraði 148 mörk í 177 leikjum fyrir KR, ÍBV, Breiðablik og Aftureldingu á árunum 1995 til 2011. Markahæstu konurnar:269 Olga Færseth207 Margrét Lára Viðarsdóttir181 Harpa Þorsteinsdóttir154 Ásta B. Gunnlaugsdóttir154 Helena Ólafsdóttir148 Hrefna Huld Jóhannesdóttir148 Berglind Björg Þorvaldsdóttir Sóley María Steinarsdóttir varð í gær fyrsti Þróttarinn, bæði hjá konum og körlum, til að spila 100 leiki fyrir félagið í efstu deild. Þessum stóra áfanga náði hún þegar Þróttur vann góðan sigur á FH í Laugardalnum, 4:1, og styrkti með því stöðu sína í öðru sæti deildarinnar. Sóley lék fyrst með Þrótti í deildinni árið 2015 og hefur síðan leikið með því í efstu deild frá 2020. Hún hefur ekki misst úr leik undanfarin fjögur tímabil og hefur spilað alla sex leiki Þróttara það sem af er þessu tímabili. Enginn hefur náð 100 leikjum fyrir karlalið Þróttar í efstu deild en leikjametið þar á Jóhann Hreiðarsson sem lék 95 leiki fyrir félagið í deildinni á árunum 1976 til 1985. Thelma Karen Pálmadóttir úr FH skoraði sitt fyrsta mark í efstu deild í umferðinni, gegn Þrótti, en þetta var hennar 31. leikur. Tindastóll vann sinn stærsta útisigur í efstu deild frá upphafi í gær en Skagfirðingarnir lögðu þá Víking að velli í Fossvoginum, 4:1. Þetta er jafnframt í fyrsta sinn sem Tindastóll skorar fjögur mörk á útivelli í deildinni. Markahæstar í deildinni:7 Berglind Björg Þorvaldsdóttir, Breiðabliki6 Freyja Karín Þorvarðardóttir, Þrótti5 Sandra María Jessen, Þór/KA4 Agla María Albertsdóttir, Breiðabliki4 Samantha Smith Breiðabliki
----------------------------------------

----------------------------------------
Title: Daníel tekur við kvennaliði KR
Content: Daníel Andri Halldórsson hefur verið ráðinn þjálfari kvennaliðs KR í körfubolta og stýrir liðinu í efstu deild á næsta tímabili. Daníel, sem hefur undanfarin ár náð góðum árangri með kvennalið Þórs frá Akureyri, tekur við KR-liðinu af Herði Unnsteinssyni sem stýrði KR upp úr 1. deild á dögunum.Daníel Andri Halldórsson.KR / Körfuknattleiksdeild KR
----------------------------------------


================================================================================
GROUP 84806927
================================================================================

----------------------------------------
Title: Arsenal gulltryggði sæti í Meistaradeildinni
Content: Arsenal gulltryggði endanlega sæti í Meistaradeild Evrópu á næsta tímabili með sigri á Newcastle, 1:0, á Emirates-vellinum í næst síðustu umferð ensku úrvalsdeildarinnar í knattspyrnu. Það er því svo gott sem gulltryggt að Arsenal endi í 2. sæti deildarinnar en Manchester City getur enn jafnað liðið að stigum. Arsenal er þó með töluvert betri markatölu. Newcastle er hins vegar enn í harðri Meistaradeildarbaráttu við Chelsea, Manchester City og Nottingham Forest, með 66 stig í þriðja sæti. Leikurinn byrjaði fjörlega og fengu bæði lið frábær færi til að komast yfir á fyrstu 20 mínútum leiksins en markmennirnir voru í aðalhlutverkum. David Raya varði frá bæði Bruno Guimaraes og Dan Burn en varslan frá þeim síðarnefnda var afar glæsileg. Hinum megin varði Nick Pope skalla Thomas Partey af stuttu færi eftir hornspyrnu frábærlega. Um miðjan hálfleikinn var svo eins og einhver hefði ýtt á takka og slökkt á leikmönnum. Hraðinn í leiknum varð gott sem ekki neinn og fátt var um færi og góðar stöður. Staðan var því markalaus þegar liðin gengu til búningsherbergja í hálfleik. Eftir 10 mínútna leik í seinni háfleik komust heimamenn svo yfir. Anthony Gordon tapaði boltanum þá á hættulegum stað á eigin vallarhelmingi og í kjölfarið tíaði Martin Ödegaard upp Rice rétt fyrir utan teig sem þrumaði boltanum glæsilega í fjærhornið. Þrátt fyrir markið færðist lítið sem ekkert líf í leikinn. Arsenal-liðið spilaði af yfirvegun og það virtist eins og gestirnir næðu ekki að finna kraft til að ná í jöfnunarmarkið. Að lokum var þetta því nokkuð þægilegur sigur Arsenal-manna, 1:0, í leik þar sem gestirnir ógnuðu lítið sem ekki neitt ef frá eru taldar fyrstu 20 mínútur leiksins. Allar lýsingar í beinni
----------------------------------------

----------------------------------------
Title: Forest setur pressu á liðin fyrir ofan sig
Content: Nottingham Forest gerði góða ferð til Lundúna er liðið lagði West Ham, 2:1, í ensku úrvalsdeild karla í knattspyrnu í dag. Forest situr í sjöunda sæti deildarinnar með 65 stig, einu stigi frá Aston Villa, Chelsea og Newcastle sem sitja í Meistaradeildarsætum. West Ham er með 40 stig í 15. sæti. Morgan Gibbs-White kom Forest yfir á 11. mínútu og var staðan 1:0 fyrir gestunum í hálfleik. Eftir klukkutíma leik bætti Serbinn Nikola Milenkovic við öðru marki Forest með góðum skalla. Jarrod Bowen minnkaði muninn fyrir West Ham á 86. mínútu með glæsilegu marki. Nær komust heimamenn ekki og Forest fór með sigur af hólmi.
----------------------------------------

----------------------------------------
Title: Arsenal öruggt í meistaradeildina
Content: Fimm leikir fóru fram í næstsíðustu umferð ensku úrvalsdeildarinnar í fótbolta í dag. Arsenal fór langleiðina með að tryggja annað sætið og er öruggt í meistaradeild Evrópu á næsta tímabili eftir 1-0 sigur á Newcastle. Nott. Forest vann West Ham 1-2 og heldur í vonina um að enda meðal fimm efstu sem komast í meistaradeildina.Declan Rice skoraði sigurmark Arsenal á 55. mínútu.AP / Kirsty WigglesworthSú barátta er æsispennandi. Forest er í sjöunda sæti með 65 stig eins og Man City sem er sæti ofar en á leik til góða. Newcastle, Chelsea og Aston Villa eru með 66 stig og Arsenal 71.Úrslit dagsinsEverton - Southampton 2-0West Ham - Nott Forest 1-2Brentford - Fulham 2-3Leicester - Ipswich 2-0Arsenal - Newcastle 1-0
----------------------------------------


================================================================================
GROUP 291c79ab
================================================================================

----------------------------------------
Title: Napoli á toppnum fyrir lokaumferðina – erfitt hjá Íslendingaliðinu
Content: Napoli og Inter Mílanó gerðu bæði jafntefli í næstsíðustu umferð ítölsku A-deildarinnar í knattspyrnu karla í kvöld, sem þýðir að Napoli er á toppnum með eins stigs forystu fyrir lokaumferðina. Napoli gerði markalaust jafntefli við Parma og er með 79 stig á toppnum. Inter Mílanó gerði 2:2 jafntefli við Lazio og er með 78 stig. Lecce kom sér upp úr fallsæti með glæsilegum heimasigri á Torino, 1:0. Þórir Jóhann Helgason lék fyrri hálfleikinn fyrir Lecce, sem er nú í 17. sæti með 31 stig líkt og Empoli sæti neðar. Íslendingalið Venezia er í 19. sæti fyrir lokaumferðina, tveimur stigum frá öruggu sæti, eftir að hafa tapað 3:0 fyrir Cagliari í kvöld. Mikael Egill Ellertsson lék fyrstu 70 mínúturnar fyrir Venezia en Bjarki Steinn Bjarkason var allan tímann á varamannabekknum. Fiorentina vann Bologna 3:2. Albert Guðmundsson var allan tímann á varamannabekknum og Andri Fannar Baldursson, leikmaður Bologna, er frá keppni vegna meiðsla.
----------------------------------------

----------------------------------------
Title: Sævar Atli og félagar fallnir
Content: Sævar Atli Magnússon og félagar í Lyngby eru fallnir úr dönsku úrvalsdeildinni eftir skell gegn Sønderjyske, 5:1, í dag. Lyngby er í næstneðsta sæti deildarinnar með 24 stig, fjórum stigum frá Vejle í öruggu sæti þegar ein umferð er eftir. Sønderjyske er í níunda sæti með 34 stig. Sævar Atli var í byrjunarliði Lyngby og lagði upp eina mark liðsins á Magnus Jensen á 79. mínútu. Hvorugt Daníel Leó Grétarsson né Kristall Máni Ingason voru með Sønderjyske í dag en báðir hafa verið að glíma við meiðsli.
----------------------------------------


================================================================================
GROUP 92736371
================================================================================

----------------------------------------
Title: Hopp-hjólin fara hálfa leið um hnöttinn á dag
Content: Rafskútunotendur Hopp fara samanlagt að meðaltali hálfan hring um jörðina á hverjum degi. Hvert rafmagnshlaupahjól er notað að meðaltali í fjórar ferðir á dag, eða um 6,5 kílómetra. Um 3.200-3.300 hjól eru í umferð. Þetta er á meðal þeirra tölfræðiupplýsinga sem Hopp veitti mbl.is. Séu teknar samanlagðar vegalengdir sem rafskútuflotinn fer, samsvarar það hálfri leið um hnöttinn á hverjum degi, eða um 20.800 til 21.450 kílómetrum. Til að leika sér að tölum væri það um það bil 3,3 hringir um jörðina á viku eða 13 ferðir á mánuði. Hopp hóf starfsemi sína haustið 2019 með 60 rafskútur í umferð en fljótlega var fjöldinn aukinn í 300. „Þegar ég byrja hér árið 2021 þá fjölguðum við upp í 1.000. Árið eftir erum við komin með 3.000. Árin 2023 og 2024 eru fyrstu árin sem við störfum með tiltölulega sama fjölda af rafskútum,“ segir Sæunn Ósk Unnsteinsdóttir, framkvæmdastjóri Hopp í samtali við mbl.is. „Nú erum við búin að vera starfandi í fimm ár. Síðustu fjögur ár höfum við farið yfir tvær milljónir ferða á hverju ári,“ segir Sæunn. Telur hún að fyrirtækið sé með 80-90% af öllum rafskútum sem eru í leigu á höfuðborgarsvæðinu. Hún segir að frá maí og fram í október séu að meðaltali 42.000 rafskútunotendur Hopp-hjóla á mánuði. „Ef allt þetta fólk væri að reiða sig á aðra samgöngumáta, hugsaðu þér hvað þetta hefur mikil áhrif út í umferðina,“ segir Sæunn. Hún segir að meðal vinsælustu svæða sem starfsmenn Hopp dreifa skútunum á eru svokölluð Hopp-spott svæði, t.d. í Laugardalnum, Hlíðum, Borgartúni, Miðborginni, Hlemmi, Lækjartorgi, Vesturbænum og Granda. Hopp-spott svæðin eru orðin 183. Er um að ræða sérstök velmerkt svæði bæði í Hopp-appinu og í raunheimi. Svæðin eru gerð í samvinnu við einkaaðila og sveitarfélög, til að mynda Kópavog og Reykjavíkurborg. „Reykjavíkurborg er að gefa okkur pláss, gefa okkur andvirði bílastæðis og þá veitum við afslátt af ferðinni fyrir notandann til að leggja á ákveðnum stöðum. Þetta skiptir okkur líka máli þegar við erum að dreifa og sinna rafskútunum,“ segir Sæunn. Um svipaða sögu er að segja í Kópavogi.
----------------------------------------

----------------------------------------
Title: Alls 4.770 laus störf á fyrsta fjórðungi ársins
Content: Hlutfall lausra starfa á íslenskum vinnumarkaði var tvö af hundraði á fyrsta fjórðungi ársins, samkvæmt starfaskráningu Hagstofu Íslands.Rétt tæp 230.000 þúsund störf voru mönnuð á fyrsta fjórðungi ársins.Pexels / Oleksandr PLaus störf voru 4.770 en rétt tæp 230.000 störf voru mönnuð. Lausum störfum fjölgaði um átta hundruð milli ársfjórðunga og hlutfall þeirra hækkaði um 0,4 prósentustig. Lausum störfum fækkaði hins vegar um 2.120 samanborið við fyrsta ársfjórðung síðasta árs og hlutfallið dróst saman um 0,9 prósentustig.
----------------------------------------


================================================================================
GROUP acd767c8
================================================================================

----------------------------------------
Title: Þrír réðust á ungan mann í Ár­bænum og flúðu á brott
Content: Lögreglan á höfuðborgarsvæðinu fékk tilkynningu um þrjá menn sem réðust að einum í Árbænum í fyrrakvöldi eða nótt. Þeir eru sagðir hafa beitt höggum og spörkum gegn fórnarlambi sínu sem var ungur maður. Þetta kemur fram í dagbók lögreglu, en þar segir að þremenningarnir hafi síðan flúið á brott, og nú sé málið í rannsókn. Í umdæmi lögreglustöðvar 1, sem sér um löggæslu í Vesturbæ, Miðborg, Hlíðum, Laugardal, Háaleiti og á Seltjarnarnesi, var tilkynnt um ökumann sem hafði ekið utan í annan bíl og svo ekið á brott. Ökumaðurinn fannst í nágrenninu og var grunaður um akstur undir áhrifum áfengis. Hann var handtekinn og vistaður í fangaklefa. Samkvæmt dagbókinni verður hann þar þangað til hann verður skýrsluhæfur. Í miðbænum var tilkynnt um mann sem hafði kastað glerglasi í annan mann í miðborginni. Árásarmaðurinn var handtekinn og vistaður í fangaklefa. Fram kemur að sá sem fékk glerglasið í sig hafi hlotið minni háttar áverka. Í umdæmi lögreglustöðvar 4, sem sér um löggæslu í Árbæ, Grafarholti, Grafarvogi, Norðlingaholti, Mosfellsbæ, Kjósarhreppi og á Kjalarnesi, var maður handtekinn eftir að hafa slegið ungmenni. Fram kemur að maðurinn hafi verið ölvaður og að hann muni vera vistaður í fangaklefa þar til hann verði hæfur til að gefa skýrslu.
----------------------------------------

----------------------------------------
Title: Sprengja reyndist vera leikmunur
Content: Lögreglunni á höfuðborgarsvæðinu barst tilkynning um sprengju í Garðabæ. Í ljós kom hins vegar að um leikmun var að ræða. Þá barst tilkynning um tvo einstaklinga með exi í miðbænum. Engan var hins vegar að sjá er lögreglu bar að garði. Í Árbænum barst tilkynning um opinn eld. Þar höfðu erlendir einstaklingar búið til varðeld. Þeim var gert að slökkva eldinn af lögreglu.
----------------------------------------

----------------------------------------
Title: Þriggja leitað sem réðust á ungan mann með höggum og spörkum
Content: Lögreglan á höfuðborgarsvæðinu hefur til rannsóknar líkamsárás sem framin var í Árbæjarhverfi þar sem þrír réðust á ungan mann með höggum og spörkum. Árásarmennirnir flúðu á brott en ekki fylgir sögunni hvernig þeim líður sem fyrir varð.Ölvaður maður var handtekinn á svipuðum slóðum eftir að hann sló ungmenni og verður vistaður í fangaklefa uns hann verður skýrsluhæfur, eins og það er orðað í morgunskeyti lögreglunnar.Maður var handtekinn í miðborginni eftir að hafa kastað glerglasi að öðrum, sem hlaut minniháttar áverka af. Tveir menn fengu gistingu í fangaklefa eftir að lögregla kom að þeim sofandi ölvunarsvefni á hóteli í miðborginni, enda með öllu ófærir að valda sjálfum sér að sögn lögreglu.Eins ökuþórs bíður myndarleg sekt fyrir að aka enn á negldum hjólbörðum, eða 20 þúsund krónur fyrir hvert dekk. Honum var einnig skipað að hætta akstri þar sem mæling leiddi í ljós að hann var undir áhrifum áfengis, þó undir refsimörkum.
----------------------------------------


================================================================================
GROUP 88b99ba7
================================================================================

----------------------------------------
Title: „Mér er mjög heitt“
Content: Það er vissara að nýta sólardagana vel. Það gerðu fjölmargir í Elliðaárdalnum í dag.Sara Riel, bræðurnir Sebastían og Rúrik, systkinin Valtýr og Dagný ásamt hinum 7 ára gamla Styrmi nutu þess að búa til stíflur, baða sig í Elliðaánum og spila boltaleiki.
----------------------------------------


================================================================================
GROUP e1088498
================================================================================

----------------------------------------
Title: Arnar stressaður yfir þáttunum um sjálfan sig
Content: „Ég var stressaður yfir þessu,“ viðurkenndi landsliðsþjálfarinn Arnar Gunnlaugsson í samtali við mbl.is um þættina A&B sem Gunnlaugur Jónsson stýrði um ævi Arnars og tvíburabróðir hans Bjarka. „Þú ert að fletta ofan af sjálfum þér með svona. Stöð 2, Gulli og allt hans teymi stóðu sig mjög vel. Þeir komu, ótrúlegt en satt, lífinu okkar inn í fjóra 45 mínútna þætti. Ég er stoltur af þessum þáttum,“ sagði Arnar. Ævi þeirra bræðra hefur vægast sagt verið viðburðarrík, eins og sjá má í þáttunum. „Þetta hefur verið gaman hingað til og hefur leitt mig hingað í Laugardalinn,“ sagði Arnar.
----------------------------------------

