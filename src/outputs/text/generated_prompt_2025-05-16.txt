You are an experienced and highly regarded Icelandic news writing expert with years of experience analyzing complex events and transforming them into accessible and engaging news content. Your task is to create a comprehensive daily news digest that provides readers with an in-depth understanding of the key events from yesterday.

The goal is to create a summary that takes approximately 15-25 minutes to read carefully, thus giving readers sufficient time to absorb the information and form their own opinions on it. The newsletter will be sent out early mornings for people. So it should be phrased as if the news happened yesterday.

Please analyze the following news articles with accuracy and insight and create a news digest with the following detailed structure:

1.  **AÐALFRÉTT:** (EXTENSIVE) An impactful and gripping headline that brings the core of the most important and influential news of the day into the spotlight. This headline should be both informative and encourage reading. Try to avoid sports and entertainment here except for large important events, it should ideally be one domestic story and one foreign that are important. The foreign story should ideally be about the most geopolitically important nations if applicable. And the domestic story should be a big event if there was one.

2.  **SAMANTEKT** Approximately 15-25 well-crafted sentences that provide a comprehensive overview of the main events of the day. This summary should cover a diverse range of news topics and give readers a quick overview of what is most prominent. Try to break up the text into a few paragraph based on the content (eg. domestic, foreign, sports if those are the areas discussed)

3.  **MIKILVÆGUSTU FRÉTTIRNAR:** (DETAILED) 7-10 of the most important news stories of the day, order them by importance, keep sports and other entertainment to the bottom here, each with the following elements:
    * **Clear and descriptive headline:** A headline that captures the essence of the news story and sparks interest.
    * **Detailed description of key events:** 4-6 well-crafted sentences that accurately describe what happened, when, where, and how.
    * Return the URL links to the articles used in each news item from the input query

4. **INNLENT:**
    * 5-6 domesic stories going on in Iceland. Use some of the important ones, but this should be more of the low radar not as big and important as section 3  

5. **ERLENT:**
    * 4-6 foreign (to Iceland) stories going on in the world. Use some of the important ones, but this should be more of the low radar not as big and important as section 3,

6.  **VIÐSKIPTI:**
    * The main news from the business world (3-5 articles), including stock markets, major deals, new companies, bankruptcies, and other events that affect the economy.
    * Important economic news, statistics, statements from authorities, and analysis of economic trends.

7.  **FRÆGA FÓLKIÐ:**
    * The latest news and detailed information about well-known individuals, including interviews, statements, noteworthy events, or new projects.
    * Interesting personalities who have attracted attention in the news, along with background information and analysis of the reasons for the coverage.
    * The influencers and artists that are in the zeitgeist.
    * Mondays usually have a lot of articles about what the famous people were doing in the week prior. If there are a mentions of people, have more items in this section.

8.  **ÍÞRÓTTIR:**
    * A detailed overview of the main sporting events of the day (3-5 articles), including results, key moments of games, and achievements of individuals and teams.
    * Important sports news, coverage of major decisions, injuries, coaching changes, and other noteworthy events in the world of sports.

9.  **LISTIR:**
    * The latest news and detailed coverage of new films (including reviews or interviews), music (releases, concerts, trends), and literature (releases, author interviews, reviews).
    * Important cultural news and coverage of art events, exhibitions, festivals, and what is happening in the cultural and artistic scene.
    * 2-3 articles

10.  **VÍSINDI:** 
    * The latest discoveries in science and detailed coverage of technological advancements, new products, groundbreaking inventions, and the impact of technology on society.
    * Scientific news from various fields, including health, environment, space science, and research, along with explanations of their significance.
    * 2-3 articles

11.  **LOKAORÐ:**
    * A detailed overview that summarizes the main threads of the day and places the events in a larger context.
    * A forecast of what to expect tomorrow in the main news categories, along with potential impacts of today's events.



**General Instructions:**

* Continue to use a formal yet accessible tone that is both respectful and easily understandable to the general public.
* Provide sufficiently detailed context for each news story, if the story contains quantitative facts, try to quantify, so that readers understand the background of the issues and why they are important.
* Ensure that there is a balance between various news categories and avoid one category overshadowing others unnecessarily.
* Use clear, accurate, and engaging language that keeps readers' attention and makes the news come alive.
* Avoid overly simplistic summaries and strive to give readers a deeper understanding of the topics.
* Keep in mind that readers are generally interested in various subjects and aim to offer a diverse range of news that appeals to a broad audience.
* Make sure that it is written in grammatically correct Icelandic (NO ENGLISH or OTHER LANGUAGE). Do not say "Gærinn dagur", use "Gærdagurinn" instead.
* Order the newsletter sections by importance, economic and political and big news should be on the top and sports and entertainment toward the bottom.
* Avoid having the same articles in different places in the sections. For example in an article is in the Imporant news section it should not be in any other section. And if an article is in Science it should not be in Domestic or Famous People.
* If there is a Famous People or Pop Culture section in the newsletter section. Try to search for articles from Smartland (mbl) or Stjörnulífið (visir). 
* Multiple articels about the same subject indicates importance, also if multiple sources (visir, mbl etc) write about the same story it signifies higher importance.
* Return the URLs used for each news item in the response.
* Focus on providing a comprehensive overview of yesterday's events, as this is the main daily digest.
* Ensure thorough coverage of all major events from the previous day.
* Include detailed analysis and context for major stories. 


Here are the news articles to summarize:

Date: 2025-05-16

================================================================================
GROUP 5fd74d51
================================================================================

----------------------------------------
Title: Ní­tján í haldi vegna fíkniefnainnflutnings um Kefla­víkur­flug­völl
Content: Nítján eru í gæsluvarðhaldi hjá Lögreglunni á Suðurnesjum vegna fíkniefnainnflutnings og tólf hafa verið handteknir í tengslum við slík mál frá tíunda apríl. Yfirlögregluþjónn segir að grunur sé um að ákveðinn hópur standi að baki nokkrum málanna. Síðan á miðvikudag hafa tveir verið handteknir í tveimur aðskildum málum vegna gruns um fíkniefnainnflutning á Keflavíkurflugvelli. Fjölmörg slík mál hafa komið upp á þessu ári og má þar nefna þegar átján ára piltur var handtekinn fyrir innflutning á þrettán kílóum af kókaíni í byrjun apríl og þegar tvær stúlkur, önnur 17 ára og hin 18 ára voru handteknar fyrir innflutning á tuttugu þúsund töflum af gerviópíóðanum nitazene. Báðar rannsóknir eru á lokametrunum. Nú eru sextán mál til rannsóknar hjá lögreglunni á Suðurnesjum og fjörutíu og eitt opið hjá embættinu. Nítján eru í haldi vegna þeirra. „Það er búin að vera mikil ákefð í innflutningi á fíkniefnum á þessu ári og miðað við það meðaltal sem við erum að sjá núna þá er það talsvert hærra en hefur verið,“ segir Bjarney Annelsdóttir yfirlögregluþjónn á Suðurnesjum en að meðaltali hafa átján verið í gæsluvarðhaldi hjá embættinu á hverjum degi á þessu ári. Augljóst sé að glufa sé á markaðnum. „Það getur sagt okkur ýmislegt, í fyrsta lagi hlýtur eitthvað að vanta í landinu þannig að menn eru að reyna. Og ekki síður er þetta merki um öflugt eftirlit lögreglunnar og tollgæslu á Keflavíkurflugvelli og bara í kringum landið. Við erum farin að læra mynstur, erum fljótari að bregðast við og alþjóðasamstarfið er að skila okkur auknum árangri í þessum málum.“ Lagt hefur verið hald á kókaín, metamfetamínkristala, amfetamín- og kókaínbasa og oxycontin - svo fátt eitt sé nefnt. Bjarney segir að skoða þurfi öll málin í samhengi við hvort annað. Er þá grunur um að einhver þessara mála tengist? „Já, já,“ segir Bjarney. Og að það séu sömu aðilar sem standi þarna að baki? „Allavega einhver hópur aðila, já.“
----------------------------------------


================================================================================
GROUP bdafea89
================================================================================

----------------------------------------
Title: Börn í Laugar­dal fögnuðu fjöl­breyti­leikanum í ár­legri gleði­göngu
Content: Árleg gleðiganga fjögurra leik- og grunnskóla í Laugardal fór fram í dag í tilefni af alþjóðlegum degi gegn fordómum í garð hinsegin fólks þann 17. maí. Börn úr leikskólunum Hofi og Laugasól og börn úr Laugarnes- og Laugalækjarskóla tóku þátt í göngunni ásamt starfsfólki og fjölda foreldra. Gleðigangan er hápunktur gleðiviku sem skólarnir hafa allir haldið upp á alla vikuna og er hluti af regnbogavottun skólanna. Í gleðiviku fagna þau fjölbreytileikanum, gleðinni og að þau eru eins og þau eru eins og sungið er um í lagi Hinsegin daga árið 2019. Gengið var frá hverju skólahúsnæði og á Þróttaravöllinn. Hulda Margrét, nemandi í Laugalækjarskóla, söng lagið Skínum skært sem var lokalag Krakkaskaupsins og Páll Óskar flutti þrjú lög. Allt fyrir ástina, Ég er eins og ég er og Gordjöss.
----------------------------------------


================================================================================
GROUP a191eefa
================================================================================

----------------------------------------
Title: Sorglegt að áratuga gömul hefð verði slegin af
Content: „Við erum bara eins og íþróttafélag. Íþróttafélag sem fer í skrúðgöngu niðri í bæ þarf væntanlega ekki að borga viðburðagjald, þetta er bara eins.“ Þetta segir Linda Björk Gunnlaugsdóttir, formaður Landssamband hestamanna, en Reykjavíkurborg hyggst standa við fyrirætlanir sínar að innheimta viðburðargjalda af sambandinu vegna hinnar þekktu miðbæjarreiðar í ár. Gjaldið er tekið vegna afnotaleyfis, götulokana og hreinsunarstarfs og nemur alls 477.500 krónum. „Við lifum á fjármagni frá aðildarfélögum hringinn í kringum landið og okkur ber skylda til að fara vel með þá peninga. Það er nánast allt í hestamennsku unnið í sjálfboðavinnu og við höfum ekki peninga til að borga einhverjum fyrir að hreinsa götur borgarinnar. Við erum alveg tilbúin að greiða fyrir afnotaleyfið en erum ekki í stakk búin til að borga hálfa milljón tæpa,“ segir Linda Björk. Hún segir Landssamband hestamanna hafa fullan skilning á því að það eigi að vera ráðdeild í borginni en spyr sig hvernig málum er háttað í sambandi við mótmæli á Austurvelli. „Þurfa þeir sem standa að mótmælum að borga viðburðagjald eða hreinsunargjald? Eða ef kröfugöngur eru í bænum. Hver fær reikninginn fyrir því?“ Miðbæjarreiðin er áratuga gömul hefð sem Linda segir sorglegt að slá þurfi af. Segir hún að alltaf hafi verið tekið vel í miðbæjarreiðina þar til fyrir nokkrum árum þegar fór að vera erfiðara og erfiðara að fá leyfi fyrir viðburðinum. „Í fyrra var leyfinu synjað en þá var settur pólitískur þrýstingur á borgina sem endaði með því að borgarstjóri ákvað að veita leyfið. Þá borguðum við fyrir afnotaleyfið, rúmar 50 þúsund krónur, en borgin tók á sig kostnað við götulokanir og hreinsunarstarfs.“ Linda segir þetta snúast um hrossaskítinn sem þarf að þrífa eftir reiðina. Það hafi alltaf verið vitað að skítur komi undan lifandi dýrum. Það komi líka skítur frá hundum sem labbi í miðbænum og hann ekki alltaf þrifinn upp. „Mér finnst þetta svo sorglegt. Að það megi ekki gera neitt sem fer aðeins aftur í hefðirnar - það var riðið á hestum í Reykjavík fyrir ekkert svo löngu síðan ef maður hugsar um það,“ segir Linda. Hún segir um fallega hefð að ræða og ekki megi gleyma að miðbæjarreiðin er mikið aðdráttarafl fyrir ferðamenn. „Við fáum mikil viðbrögð frá ferðamönnum. Fólk hópast niðri í bæ til að sjá hestinn og við leyfum fólki að klappa og svona. Ímynd hestsins er hluti af ímynd Íslands. Borgin er alla vega að græða á þessum viðburði því hann fær fólk niður í bæ. Verslunareigendur eru mjög ánægðir með þetta framtak og finnst það eitt af hápunktum sumarkomunnar.“ Formaðurinn furðar sig á ákveðnu ósamræmi hjá Reykjavíkurborg sem birtist í því að Landssamband hestamanna hefur unnið með Húsdýragarðinum í kringum 1. maí-dagskrá en garðurinn er í eigu borgarinnar. Samt sem áður vilji borgin ekki taka þátt í þeirri áratuga gömlu hefð sem miðbæjarreiðin er.
----------------------------------------


================================================================================
GROUP 696ab58d
================================================================================

----------------------------------------
Title: „Slæmur og hættulegur dagur fyrir Bandaríkin“
Content: „Hæstiréttur Bandaríkjanna leyfir mér ekki að gera það sem ég var kosinn til að gera. Þetta er slæmur og hættulegur dagur fyrir Bandaríkin,“ skrifaði Donald Trump Bandaríkjaforseti í færslu á eigin samfélagsmiðli í dag. Tilefnið er úrskurður Hæstaréttar Bandaríkjanna þess efnis að Trump sé óheimilt að hefja aftur brottvísanir meintra meðlima venesúelska glæpagengisins Tren de Aragua (TdA). Trump hefur staðið í stöðugum deilum við dómsstóla í Bandaríkjunum allt frá því hann sneri aftur í Hvíta húsið og hefur látið í ljós reiði sína yfir fjölmörgum dómsúrskurðum á ýmsum stigum dómskerfisins sem margir hverjir hafa komið í veg fyrir framgöngu forsetatilskipana hans í ýmsum málum Í úrskurðinum sem Trump vísar í á samfélagsmiðli sínum, Truth Social, kom íhaldssamur meirihluti hæstaréttar Bandaríkjanna, þar á meðal þrír dómarar sem Trump tilnefndi sjálfur, í veg fyrir tilraun hans til að nota lagasetningu frá árinu 1798, svokallað Alien Enemies Act, til að framkvæma frekari brottvísanir venesúelamönnum. Í úrskurði sínum sagði dómstóllinn að þeim sem ætti að brottvísa væri ekki gefinn nægur tími til að andmæla brottvísun sinni með löglegum hætti. Trump, sem lofaði í kosningabaráttu sinni að vísa milljónum ólöglegra innflytjenda úr landi, sagði að ákvörðun Hæstaréttar þýddi að stjórnvöld þyrftu að fara í gegnum „langt, flókið og dýrt lagaferli“ til að vísa „morðingjum, eiturlyfjasölum og meðlimum glæpagengja“ úr landi. Trump beitti lagaákvæðinu frá 1798, sem var síðast notað til að handtaka japansk-bandaríska borgara í seinni heimsstyrjöldinni, í mars til að vísa fyrsta hópi meintra TdA meðlima í alræmt fangelsi í El Salvador án tilhlýðilegrar málsmeðferðar. Lögfræðingar nokkurra þeirra Venesúelabúa sem brottvísað var hafa sagt að skjólstæðingar þeirra hafi ekki verið meðlimir glæpagengja, hafi ekki framið nein afbrot og hafi aðallega verið handteknir vegna húðflúra sinna. Hæstiréttur greip inn í 19. apríl og stöðvaði tímabundið frekari brottvísanir ólöglegra venesúelskra innflytjenda og gaf út að þeim yrði að veita réttláta málsmeðferð. Í úrskurði dagsins stöðvaði dómstóllinn svo áform um að vísa öðrum hópi fanga sem haldið er í Texas úr landi og sagði að þeim væri ekki gefinn nægur tími til að leggja fram marktæk mótmæli gegn brottvísun sinni.
----------------------------------------


================================================================================
GROUP 6d040183
================================================================================

----------------------------------------
Title: Fyrrverandi forstjóri FBI sakaður um morðhótanir gegn forsetanum
Content: James Comey, fyrrverandi forstjóri bandarísku alríkislögreglunnar, sætir lögreglurannsókn fyrir meinta morðhótun gegn Donald Trump forseta. Kristi Noem, ráðherra heimavarna, greindi frá þessu á samfélagsmiðlinum X.„Fyrrverandi forstjóri FBI, sem var rekinn með skömm, vill vega að lífi POTUS Trump,“ skrifaði Noem og bætti við að heimavarnir og leyniþjónustan rannsökuðu málið. Comey birti ljósmynd á Instagram sem sýndi skeljar á sjávarströnd sem hafði verið raðað þannig að þær mynduðu tölurnar 86 og 47.Færslunni hefur nú verið eytt en 86 mun vera götumál yfir manndráp og Trump er 47. forseti Bandaríkjanna. Comey kveðst ekki hafa haft hugmynd um að þá merkingu mætti lesa í myndina. Comey greindi síðar frá því á samfélagsmiðlum að hann hefði gengið fram á skeljarnar og tekið mynd af þeim því hann taldi einhver pólitísk skilaboð felast í uppröðuninni. „Það hvarflaði ekki að mér að einhver gætu tengt þessar tölur við ofbeldi,“ skrifaði Comey sem kveðst andvígur hvers konar valdbeitingu og því hafi hann fjarlægt færsluna.Trump særðist á eyra þegar honum var sýnt banatilræði á kosningafundi í Pennsylvaníu í júlí. Einn gestanna féll fyrir kúlu árásarmannsins sem lögreglumenn skutu til bana. Lífi Trumps hefur verið ógnað aftur síðan.
----------------------------------------


================================================================================
GROUP b08eae71
================================================================================

----------------------------------------
Title: Eldur kviknaði út frá grilli
Content: Eldur kviknaði út frá grilli í bakgarði við hús í Salahverfi í Kópavogi um klukkan 18 í kvöld. Niðurlögum eldsins hefur þegar verið náð. Í samtali við mbl.is segir Loftur Þór Einarsson, varðstjóri hjá Slökkviliðinu á höfuðborgarsvæðinu, að eldurinn hafi kviknað út frá grilli og borist út í skjólgirðingu á palli. Einn slökkvibíll var sendur á vettvang og hefur eldurinn þegar verið slökktur. Engum var meint af en einhver reykur barst inn í íbúðarhúsnæðið þar sem eldurinn kom upp. Reykræsting stendur nú yfir. mbl.is barst myndskeið frá vegfaranda sem átti leið hjá eldsvoðanum.
----------------------------------------


================================================================================
GROUP 99579eda
================================================================================

----------------------------------------
Title: Nýtt þyngdarstjórnunarlyf sagt skáka Wegovy
Content: Zepbound, nýtt þyngdarstjórnunarlyf bandaríska lyfjafyrirtækisins Eli Lilly, virðist nú hafa tekið fram úr sambærilegum lyfjum á borð við Wegovy ef marka má nýja klíníska samanburðarransókn sem gerð var á lyfjunum tveimur. Rannsóknin var framkvæmd af vísindamönnum við Cornell-háskóla í Bandaríkjunum og voru niðurstöður hennar birtar í The New England Journal of Medicine. Samkvæmt henni jókst þyngdartap töluvert hjá notendum Zepbound. Minnkaði líkamsþyngs notenda þess því um 20,2% auk þess sem mittismál þeirra minnkaði að meðaltali um 18,4 cm. Til samanburðar losnuðu notendur Wegovy aðeins við 13% líkamsþyndgar og mittismál minnkaði um 13 cm. Líkt og önnur þyngdarstjórnunarlyf virðist Zepbound einnig vera öflugt á öðrum vígsstöðum, en blóðsykurs og kólestrolmagn þáttakenda minnkaði sömuleiðis umtalsvert, að því er fram kemur í rannsókninni. Haft er eftir Dr. Louis Aronne, yfrimanni rannsóknarinnar, að rekja megi þennan mikla árangur lyfsins til nýrrar tækni en ásamt því að virkja viðtakara fyrir glúkagonpeptíð í þörmum líkt og Wegovy gerir, virkjar Zepbound einnig viðtakara fyrir svokallað glúkósaháð insúlínpeptíð. Með samblöndun þessara þátta náist því með enn öflugra móti að minnka hungurtilfinningu, lækka blóðsykur og hafa áhrif á efnaskipti fitufrumna líkt og rannsóknin ber vitni um. Frekari rannsóknir standa nú yfir á lyfinu en vísbendingar eru um að það geti einnig dregið úr hættu á hjarta og æðasjúkdómum, s.s. hjartaáfalli og heilablóðfalli.
----------------------------------------


================================================================================
GROUP 56188601
================================================================================

----------------------------------------
Title: Til­efni fyrir ríkið að í­huga sölu Lands­bankans
Content: Hagfræðingur segir jákvætt að tekist hafi að selja allan hlut ríkis í Íslandsbanka. Mikil þátttaka almennings sé góð fyrir markaðinn. Ríkið hljóti nú að íhuga að selja Landsbankann. Útboð á eignarhlut ríkisins í Íslandsbanka lauk síðdegis í gær og nam heildarvirði útboðsins 90,6 milljörðum króna. Þar af námu tilboð einstaklinga, sem nutu forgangs í útboðinu, 88,2 milljörðum króna. 31.274 einstaklingar tóku þátt í útboðinu. Til stóð að selja minnst tuttugu prósenta hlut í bankanum en vegna góðrar þátttöku var allur hlutur ríkisins seldur. Hagfræðingur segir gott að það hafi tekist í einni atrennu. „Það er að vísu með þeim tilkostnaði að frávikið frá síðasta markaðsverði er meira en í útboðinu árið 2022. Það er einhver kostnaður þar en engu að síður bara mjög góð niðurstaða og gott að þessu ferli sé loksins lokið,“ segir Konráð Guðjónsson hagfræðingur. Hann segir ekki endilega koma á óvart að það hafi tekist að selja allan hlutinn. Meira komi á óvart hve mikil eftirspurnin var. „Það er bara mjög gott fyrir íslenskan hlutabréfamarkað, það er gott fyrir íslenskt fjármálakerfi og ég held það sýni það að það er töluverð eftirspurn eftir að eiga hlut í íslenskum fjármálafyrirtækjum.“ Tímasetningin virðist hafa verið ágæt. „Ég held að upplifunin hafi verið bara mjög góð stemning einhvern vegin fyrir útboðinu og útboð eru oft háð því,“ segir Konráð. „Þróunin á hlutabréfamarkaði síðustu þrjú ár hefur satt best að segja ekki verið upp á marga fiska heilt yfir. Það sem er kannski jákvætt í þessu er að sjá að það er tiltrú á íslenskan hlutabréfamarkað þrátt fyrir allt“ Landsbankinn er nú eini bankinn í eigu ríkisins. Konráð segir að nú vakni upp spurningar hvort gott gengi í þessari sölu leiði til endurmats á eignarhlut í Landsbankanum. „Eftirspurnin er greinilega til staðar þarna,“ segir hann. „Ég yrði ekkert hissa ef það verður skoðað hvort það komi til álita að selja einhvern hlut í Landsbankanum. Bæði af því að það dregur úr áhættu ríkissjóðs, það lækkar skuldir og svo er greinilegt að almenningur hefur áhuga á því að eiga hlut í fjármálafyrirtæki.“
----------------------------------------


================================================================================
GROUP 912e88c8
================================================================================

----------------------------------------
Title: Hvetja katta­eig­endur til að setja kettina í úti­vistar­bann
Content: Fuglavernd, Kattavinafélag Íslands, Dýraverndarsamband Íslands, Dýraþjónusta Reykjavíkur og Fjölskyldu- og húsdýragarðurinn hvetja kattaeigendur að sýna ábyrgð og taka tillit til fuglalífs með því að reyna að lágmarka fugladráp katta sinna á varptíma fugla. „Nú er vorið komið með tilheyrandi fuglasöng en varptími fugla er hafinn og stendur yfir frá maí fram í ágúst. Þetta er viðkvæmur tími hjá fuglunum en fjöldi fugla kemur hingað til lands í þeim tilgangi að fjölga sér,“ segir í sameiginlegri tilkynningu samtakanna um málið. Þar kemur fram að fuglarnir geri sér hreiður og liggi á eggjunum í um tvær til þrjár vikur áður en eggin klekjast og ungarnir skríða út. Varað er við því að kettir séu rándýr og ítrekað mikilvægi þess að hugi að því að kettirnir þeirra valdi ekki fugladauða. Í yfirlýsingunni er svo að finna góð ráð fyrir kattaeigendur. Þar er til dæmis lagt til að halda köttunum inni yfir kvöld og nótt, um það bil frá klukkan 17:00 til klukkan 09:00 að morgni. Þannig megi að miklu leyti koma í veg fyrir veiðar katta, en kettir sjá betur þegar það fer að rökkva og eiga þá betur með að veiða fugla. Til að venja ketti á að koma inn seinnipartinn sé hægt að gefa þeim eitthvað sem eigandinn veit að kisu finnst gott. Hafa þurfi þó í huga að kettir þurfi meiri leik og athygli heima við á þessum tíma. Þá segir að þeim sem séu miklar veiðiklær sé best að halda inni á varptíma fugla þar sem þeir fari jafnvel upp í hreiður til að drepa unga og geti veitt tugi fugla yfir sumartímann. Þá er í yfirlýsingunni bent á að rannsóknir hafi sýnt að kettir með litríka kraga drepa mun færri fugla en kettir án kraga. Fuglar koma fyrr auga á ketti með litríka kraga og eigi þá betur með að forða sér. Bjöllur geri eitthvað gagn við að minnka veiðar katta, en lítið á við kragana. Kragana sé hægt að fá á allnokkrum stöðum svo sem hjá Fuglavernd, í Kattholti, Fjölskyldu- og húsdýragarðinum, gæludýraverslunum og hjá dýralæknum. Hægt er að kynna sér málið betur hér.
----------------------------------------


================================================================================
GROUP 3265e254
================================================================================

----------------------------------------
Title: Að minnsta kosti 50 drepnir í nótt
Content: Að minnsta kosti 50 manns hafa verið drepnir á Gasasvæðinu frá því í gærkvöldi í árásum Ísraela. Tugir eru særðir, þar af eru konur og börn í meirihluta. Að sögn almannavarna á svæðinu hafa árásir verið gerðar á íbúðarhús á norðanverðu Gasasvæðinu frá miðnætti að staðartíma, eða klukkan 21 að íslenskum tíma. Mohammed Saleh, framkvæmdastjóri Al-Awda-sjúkrahússins í borginni Jabalia, segir sjúkrahúsið hafa tekið á móti 75 særðum í nótt sökum loftárása. Íbúi í borginni Bait Lahia tjáði AFP-fréttaveitunni að íbúðarhúsið við hlið hans hefði verið sprengt upp af ísraelska hernum meðan íbúar voru inni. Þá hefðu einnig verið gerðar árásir með drónum. Donald Trump Bandaríkjaforseti tjáði sig lítillega um Gasasvæðið við blaðamenn í nótt en hann er nú á ferðalagi um Persaflóaríkin. Sagði Trump að Bandaríkin myndu „sjá um“ ástandið á svæðinu. „Mikið af fólki er að svelta,“ bætti Bandaríkjaforsetinn við og vísaði þar til þess að tveir mánuðir eru síðan Ísraelar hleyptu neyðarvistum inn í Gasa. Þá hefur Matvæla- og landbúnaðarstofnun Sameinuðu þjóðanna sagt að landbúnaður á Gasa sé að hruni kominn.
----------------------------------------


================================================================================
GROUP 505062d4
================================================================================

----------------------------------------
Title: Fagnar­læti yfir­gnæfðu baulið en ó­víst hvaðan þau komu
Content: Baulað var hressilega á framlag Ísrael í Eurovision á dómararennsli keppninnar í kvöld. Fagnaðarlæti yfirgnæfðu baulið á endanum. Í kvöld fór dómararennsli úrslitakvölds Eurovision fram. Rennslið er ekki síður mikilvægara en sjónvarpaða útsendingin annað kvöld þar sem, eins og nafnið gefur í skyn, dómnefndir þátttökuríkjanna 37 ákveða hvert helmingur stiganna fer. Fréttamaður var í salnum og fylgdist með. Það hefur vakið athygli síðustu ár að baulað er á framlag Ísrael vegna stríðsreksturs þeirra í Palestínu. Baulið berst þó sjaldan inn í útsendinguna heim í stofu, þó það hafi slysast í gegn á undankvöldinu í gær. Þar komst Ísrael áfram og verður með á úrslitakvöldinu á morgun. Dómararennslið var engin undantekning en þar var baulað hressilega þegar hin ísraelska Yuval Raphael steig á svið. En þegar baulið hófst byrjuðu margir aðrir í salnum að klappa og fagna þess í stað. Í bæði skiptin enduðu leikar þannig að fagnaðarlæti yfirgnæfðu baulið. Það hafði vakið athygli fréttamanns fyrr um kvöldið að þegar kynnarnir voru að ræða við salinn áður en rennslið hófst mátti heyra lófatak og fagnaðarlæti spiluð í hátölurunum. Það var ekki hátt, en það heyrðist vel að þetta kom úr hátölurum í loftinu en ekki salnum. Þetta gerðist aldrei aftur allt rennslið, nema þegar atriði Ísrael lauk. Þá mátti aftur heyra smávegis lófatak og fagnaðarlæti í hátölurunum.
----------------------------------------


================================================================================
GROUP 0173cb7c
================================================================================

----------------------------------------
Title: Fingraförin víða og eignirnar metnar á hundruð milljarða
Content: Þegar atvinnuvegaráðherra lagði frumvarp um breytingar á veiðigjaldi fram í lok síðasta mánaðar sagði í tilkynningu á vef ráðuneytisins að gert væri ráð fyrir að þrjátíu stærstu útgerðarfyrirtæki landsins greiddu 90 prósent af veiðigjaldinu þegar frumvarpið yrði að lögum. En hvaða fyrirtæki eru þetta?Fingraförin víða hjá eigendum þriggjaFiskistofa er með á vef sínum gagnvirkan lista yfir hvað sjávarútvegsfyrirtæki greiða mikið í veiðigjald. Hægt er að flokka greiðendur eftir landshlutum og árum og líka eftir tegundum. Það er sá guli, þorskurinn, sem færir björg í bú, veiðigjaldið fyrir hann nam fimm milljörðum. Þegar listinn er skoðaður eru fimm sjávarútvegsfyrirtæki nokkuð sér á parti – Brim, Samherji, Síldarvinnslan, Ísfélag Vestmannaeyja og Fisk-Seafood.Og þegar rýnt er í síðustu ársreikninga sem félögin hafa skilað sést til að mynda að fingraför eigenda Samherja, Ísfélagsins og Fisk-Seafood eru yfir og allt um kring – ekki aðeins í sjávarútvegi heldur í íslensku atvinnulífi – heildsölur, skyndibitakeðjur og matvöruverslanir, svo fátt eitt sé nefnt.Brim og Samherji í sérflokkiBrim og Samherji tróna á toppnum – Brim greiddi 976 milljónir í veiðigjald á síðasta ári en Samherji 931 milljón, samkvæmt vef Fiskistofu. Brim hefur verið á hlutabréfamarkaði síðan 1992, hluthafar eru sautján hundruð, þar af eiga sjö lífeyrissjóðir um þrjátíu og sjö prósent. Til að mynda á Lífeyrissjóður starfsmanna ríkisins fjórtán prósent og Lífeyrissjóður verslunarmanna um ellefu prósent.Hagnaður Brims á síðasta ári nam sex milljörðum og félagið greiddi hluthöfum sínum tvo komma átta milljarða í arð.En þótt hluthafarnir í Brim séu þetta margir er enginn þeirra stærri en Útgerðarfélag Reykjavíkur, félag í eigu Guðmundar Kristjánssonar. Hann er í fjölmiðlum aldrei kallaður annað en Guðmundur í Brim. Útgerðarfélag Reykjavíkur á fjörutíu og fjögurra prósenta hlut í útgerðarrisanum - félagið skilaði ársreikningi í lok apríl. Eignir Útgerðarfélags Reykjavíkur í árslok 2024 voru metnar á 78 milljarða íslenskra króna, var rekið með nærri hálfs milljarðs hagnaði og stjórn félagsins lagði til að greiddar yrðu 218 milljónir íslenskra króna til hluthafa í arð - en Guðmundur er endanlegur eigandi alls hlutafjár félagsins. Tvö félög í eigu Hjálmars Kristjánssonar og sona hans eiga síðan tæplega sex prósent hlut í Brim - Hjálmar er bróðir Guðmundar. Þetta er annars vegar Stekkjasalir og KG Fiskverkun.Fyrrnefnda félagið, sem er að mestu leyti í eigu Hjálmars, á eignir upp á þrjá milljarða, var rekið með hagnaði upp á 166 milljónir á síðasta ári og greiddi eigendum sínum 155 milljónir í arð. KG fiskverkun er að stórum hluta í eigu sona Hjálmars, það hefur ekki skilað ársreikningi fyrir síðasta ár en samkvæmt ársreikningi fyrir árið 2023 var hagnaður félagsins um hálfur milljarður, sem skilaði eigendum þess um 65 milljónum í arð.Börnin og frændurnir í SamherjasamstæðunniSamherji er hinn risinn í íslenskum sjávarútvegi. Félagið hefur ekki skilað ársreikningi fyrir síðasta ár - það á eignir uppá 105 milljarða, hagnaðist um átta og hálfan milljarð íslenskra króna samkvæmt ársreikningi fyrir árið 2023 og það ár fengu hluthafar félagsins greiddan arð upp á 786 milljónir króna.Stærsti eigandi Samherja samkvæmt þeim ársreikningi var K&B - félag í eigu Baldvins og Kötlu, sem eru börn Þorsteins Más Baldvinssonar. K&B á 48 prósenta hlut í Samherja, hefur ekki skilað ársreikningi fyrir síðasta ár en árið 2023 var hagnaður þess ellefu og hálfur milljarður, og hrein eign þess nam 35 milljörðum. Félagið hefur ekki greitt neinn arð út til eigenda sinna síðustu ár.Fjögur börn Kristjáns Vilhelmssonar, sem er frændi Þorsteins Más, eiga hvert um sig rúmlega níu prósenta hlut í Samherja og svo 8 prósent gegnum eignarhaldsfélagið sitt Anders ehf. Samkvæmt ársreikningi fyrir árið 2023 hagnaðist félagið um tvo milljarða og á eignir upp á 9,3 milljarða. Það greiddi ekki út neinn arð.Kaldbakur heitir félag sem núna heldur utan um fjárfestingar sem áður voru í eigu Samherja. Því er í ársreikningi lýst sem alþjóðlegu fjárfestingafélagi sem hafi fjárfest í sjávarútvegi, orku, matvælavinnslu og smásöluiðnaði. Eignir félagsins eru metnar á 38 milljarða, samkvæmt ársreikningi fyrir árið 2023. Félagið er meðal annars einn stærsti hluthafi Haga. Og ekki má gleyma félaginu Seley sem Þorsteinn Már og Kristján eiga að stórum hluta og heldur á þriðjungshlut í Eimskipafélagi Íslands.Fyrirferðarmikil útgerð SíldarvinnslunnarFingraför Samherja eru líka víða í íslenskum sjávarútvegi - félagið er til að mynda stærsti hluthafinn í Síldarvinnslunni í Neskaupstað, á í henni þrjátíu prósent.Síldarvinnslan er þriðja stærsta útgerð landsins og dótturfélög hennar tvö eru ekkert síðri - Vísir í Grindavík og Bergur-Huginn í Vestmannaeyjum, þau eru bæði meðal þeirra tuttugu sjávarútvegsfyrirtækja sem greiddu hæsta veiðigjaldið á síðasta ári. Síldarvinnslan var skráð á markað fyrir fjórum árum. Ársreikningur félagsins fyrir síðasta ár var undirritaður í Neskaupstað af stjórn félagsins um miðjan apríl á þessu ári. Félagið hagnaðist 5,7 milljarða og greiddi hluthöfum sínum 2,4 milljarða í arð - þeirra á meðal eru sex lífeyrissjóðir sem eiga rúmlega fimmtungshlut í félaginu. Samkvæmt vef Fiskistofu greiddi Síldarvinnslan 694 milljónir í veiðigjald á síðasta áriÞegar Síldarvinnslan keypti Vísi fyrir þremur árum nam kaupverðið 31 milljarði íslenskra króna. Samkvæmt ársreikningi Vísis, sem skilað var í mars, nam hagnaður félagsins 291 milljón en rekstur félagsins hefur markast af umbrotum og jarðeldum á Reykjanesskaga.Bergur Huginn hagnaðist um 338 milljónir króna á síðasta ári, samkvæmt ársreikningi sem skilað var í mars. Bergur-Huginn og Bergur, sem er einnig hópi þeirra fyrirtækja sem höfðu greitt hæsta veiðigjaldið, sameinuðust í janúar á þessu ári.Gullkálfurinn í VestmannaeyjumÍsfélag Vestmannaeyja greiddi fjórða hæsta veiðigjaldið í fyrra - 665 milljónir. Félagið var skráð á markað fyrir tveimur árum og lífeyrissjóðir eiga um tíu prósent í félaginu miðað við ársreikning sem skilað var í lok mars. Félagið hagnaðist um tvo milljarða - sem er nærri helmingi minni hagnaður en árið á undan, þegar hann var 4,6 milljarðar. Eignir félagsins eru metnar á hundrað milljarða íslenskra króna og á þessu ári fá hluthafar félagsins greidda tvo milljarða í arð.Stærsti hluthafi Ísfélagsins er ÍV fjárfestingafélag sem á 48 prósenta hlut í útgerðarfélaginu. Það hefur ekki skilað ársreikningi fyrir síðasta ár, en samkvæmt ársreikningi fyrir árið 2023 átti félagið eignir upp á 48 milljarða og hagnaðist um 22 milljarða. ÍV fjárfestingafélag er í eigu Fram ehf - félags sem Guðbjörg Matthíasdóttir og fjórir synir hennar eiga að mestu.Guðbjörg og fjölskylda hennar hefur haldið eignarhaldi á útgerðarfélaginu og svo fjárfestingum í öðrum rekstri alveg aðskildum - Marf, félag fjölskyldunnar á til að mynda heildsölur, Dominos og Korputorg, svo fátt eitt sé nefnt.Skagfirska stórútgerðinFisk Seafood, útgerðarfélag Kaupfélags Skagfirðinga, hefur ekki skilað ársreikningi fyrir síðasta ár en samkvæmt ársreikningi fyrir árið 2023 hagnaðist félagið um þrjá milljarða - það á eignir sem metnar eru á 52 milljarða og greiddi, samkvæmt vef Fiskistofu, nærri hálfan milljarð í veiðigjald á síðasta ári. Fisk Seafood á líka Soffanías Cecilsson ehf sem er meðalstórt útgerðarfélag á Grundarfirði og er með sitt eigið fjárfestingafélag sem á 32,9 prósent hlut í Vinnslustöðinni í Vestmannaeyjum, sem greiddi á síðasta ári 361 milljón í veiðigjald. Samkvæmt ársreikningi sem Kaupfélag Skagfirðinga skilaði í apríl var hagnaður félagsins 3,3 milljarðar en eigendur félagsins eru þrettán hundruð sextíu og sjö, flest allt bændur í Skagafirði. Félagið hefur verið aðsópsmikið á matvörumarkaðinum; það á meðal annars vinsæla skyndibitastaði og sósufyrirtæki.
----------------------------------------


================================================================================
GROUP 3b382f62
================================================================================

----------------------------------------
Title: Þjónustu­dagur Toyota
Content: Árlegur þjónustudagur Toyota verður á laugardag, 17. maí frá kl. 11 – 15. Valdir þjónustuaðilar taka vel á móti Toyota- og Lexuseigendum, bíllinn fær sumarþvott, gestir fá glaðning í bílinn og boðið verður upp á grill og skemmtun. Á þriðja hundrað manns koma að framkvæmd þjónustudagsins og nýtur starfsfólk þjónustuaðila stuðnings harðduglegra félaga Stjörnunnar, ÍR, KA, Körfunnar á Selfossi og Spyrnis á Egilsstöðum. Þjónustudagur Toyota verður haldinn hjá þessum viðurkenndum þjónustuaðilum:
----------------------------------------


================================================================================
GROUP 2305d13f
================================================================================

----------------------------------------
Title: Fimm skotheld ráð fyrir grillsumarið
Content: Wiktor Pálsson landsliðs- og verðlaunakokkur, sem starfar að nýja veitingastaðnum Lólu í Hafnarhvoli, gefur lesendum fimm skotheld ráð fyrir grillsumarið sem nýtast vel þegar steik skal grilla. Hann segir að það skipti sköpun að huga að þessum atriðum til að steikin verði meyr og rétt elduð.
----------------------------------------


================================================================================
GROUP 3b922bf5
================================================================================

----------------------------------------
Title: Forstjóri Novo Nordisk stígur til hliðar
Content: Forstjóri danska fyrirtækisins Novo Nordisk hefur stigið til hliðar vegna markaðsáskorana fyrirtækisins. Fyrirtækið er þekktast fyrir þyngdarstjórnunarlyfið Wegovy og sykursýkislyfið Ozempic en lyfin stóðu fyrir 61% af heildarsölu fyrirtækisins á fyrstu níu mánuðum síðasta árs en virði hlutabréfa í fyrirtækinu hafa lækkað að undanförnu. Í tilkynningu frá Novo Nordisk segir að ákvörðunin hafi verið tekin af stjórn fyrirtækisins. Lars Fruergaard Jorgensen, fráfarandi forstjóri fyrirtækisins, mun halda áfram störfum þar til nýr forstjóri hefur tekið við. Jorgensen hefur starfað hjá fyrirtækinu allan sinn starfsferil. Novo Nordisk hefur verið eitt verðmætasta fyrirtæki Evrópu síðustu ár og einn af hornsteinum danska hagkerfisins. Hlutabréf í Novo Nordisk hafa fallið um meira en helming frá því í júní 2024. Eftir að tilkynning barst um forstjóraskiptin í dag hafa hlutabréf fyrirtækisins fallið um meira en þrjú prósent. Fyrr í þessum mánuði lækkaði fyrirtækið söluspá sína fyrir árið vegna samkeppni frá svokölluðum GLP-1-sprautum sem hafa svipuð áhrif og Wegovy og Ozempic.
----------------------------------------


================================================================================
GROUP f703668d
================================================================================

----------------------------------------
Title: Sakaður um að kalla eftir dauða Trumps með mynd af skeljum
Content: James B. Comey, fyrrverandi yfirmaður Alríkislögreglu Bandaríkjanna (FBI) hefur verið sakaður um að kalla eftir því að Donald Trump, forseti, verði myrtur. Yfirmaður leyniþjónustumála segir að Comey ætti að vera í fangelsi en ásakanirnar eru til komnar vegna myndar af skeljum sem Comey birti á Instagram í gær, fimmtudag. Comey er nú til rannsóknar hjá heimavarnaráðuneyti Bandaríkjanna og lífvörðum forsetans vegna myndbirtingarinnar. Kash Patel, núverandi yfirmaður FBI hefur heitið því að stofnunin muni styðja rannsóknina, samkvæmt frétt Washington Post. Mynd þessi sýnir skeljar sem búið var að raða upp í sandi svo þær mynduðu „86 47“. Með myndinni skrifaði Comey: „Flottar skeljar í göngutúrnum mínum.“. Þessa mynd hafa stuðningsmenn Trumps túlkað sem ákall eftir ofbeldi gegn forsetanum. Donald Trump er 45. og 47. forseti Bandaríkjanna, en talan 86 hefur af stuðningsmönnum Trumps verið túlkuð sem ákall eftir því að hann verði myrtur. Uppruna þessarar túlkunar má rekja til þess að 86 var notað í þjónustugeiranum um viðskiptavini sem neita átti um þjónustu, vísa á brott eða fjarlæga frá tilteknum stöðum, samkvæmt orðabók Mirriam Webster. Í seinni tíð hefur það að „86a" einhvern verið notað, en þó sjaldan, um það að myrða fólk. Oftast er 86 þó notað í því samhengi að losna við einhvern. Comey tók færsluna út og birti aðra þar sem hann sagðist hafa talið að skeljarnar væru pólitísk skilaboð en hann hefði ekki áttað sig á því að fólk tengdi þessar tölur við ofbeldi. Því hafi hann fjarlægt færsluna. Kristi L. Noem, heimavarnaráðherra Bandaríkjanna, sakaði Comey í gær um að kalla eftir því að Trump yrði myrtur. Tulsi Gabbard, yfirmaður leyniþjónusta Bandaríkjanna, lýsti því svo yfir í viðtali á Fox News í gær að Comey ætti að vera í fangelsi vegna myndbirtingarinnar. Watters: Do you believe Comey should be in jail?Gabbard: I do… Comey, in my view, should be held accountable and put behind bars for this pic.twitter.com/qafhtUJP7a James Blair, starfsmaður Trumps í Hvíta húsinu, setti mynd Comey í samhengi við ferðalag forsetans um Mið-Austurlönd. Sakaði hann Comey um að senda út ákall til hryðjuverkahópa og óvineittra ríkja um að myrða Trump á ferðalaginu. Trump yngri, sonur forsetans, hefur sömuleiðis sakað Comey um að kalla eftir því að Trump verði myrtur. Trump hefur lengi haft horn í síðu Comeys og hann hefur um árabil verið fyrirlitinn af Trump-liðum. Forsetinn rak Comey árið 2017, þegar FBI var að rannsaka afskipti Rússa af forsetakosningunum 2016 og meinta aðkomu framboðs Trupms af þeim afskiptum. Trump var einnig reiður út í Comey fyrir að rannsaka ekki Hillary Clinton, mótframbjóðanda hans árið 2016, fyrir hina ýmsu glæpi sem Trump hefur sakað hana um og þá sérstaklega notkun hennar á einkavefþjóni fyrir opinbera tölvupósta. Trump hefur eins og frægt er lengi haldið því fram að hún hefði átt að fara í fangelsi vegna þessa. Árið 2018 gaf Comey út bók og reiddist Trump honum verulega vegna hennar. Þá kallaði Trump Comey eðal annars slímugan, óþokka, útsmoginn og heimskan. Sjá einnig: Bandaríkjaforseti fer af hjörunum vegna bókar Comey Sjálfur hefur Trump ítrekað í gegnum árin verið sakaður um að kalla eftir ofbeldi gegn andstæðingum hans og óvinum og hefur hann jafnvel sagt það berum orðum. Hann hefur til að mynda sakað Comey um landráð, en hægt er að refsa fyrir landráð með dauðarefsingu. Hann hefur kallað eftir aftöku Mark A. Milley, fyrrverandi formanns herforingjaráðs Bandaríkjanna, og gefið í skyn að Liz Cheny, fyrrverandi þingkona Repúblikanaflokksins, ætti að mæta aftökusveit. Á síðustu dögum hans í embætti náðaði Joe Biden þau tvö, auk annarra, með því markmiði að Trump reyndi ekki að refsa þeim. Í kosningabaráttunni 2016 sagði Trump á fundi að ef Hillary Clinton yrðu kjörinn forseti og fengi að skipa dómara í embætti í Bandaríkjunum, yrði ekkert hægt að gera. Byssueigendur gætu þó mögulega gert eitthvað. Uppfært: Trump hefur tjáð sig um málið. Hann segir það ljóst að Comey hafi kallað eftir því að hann yrði myrtur. Trump sagðist þó ekki vilja segja hvert framhaldið ætti að vera, það væri á borði "Pam", sem er Pam Boni, dómsmálaráðherra. Hann gaf þó í skyn að Comey ætti ekki að fá neina miskun. Trump on Comey: "He knew exactly what that meant ... it meant assassination. It says it loud and clear ... he's calling for the assassination of the president ... it's gonna be up to Pam ... he's a dirty cop." pic.twitter.com/fCkHnoXFjF
----------------------------------------


================================================================================
GROUP e4570eae
================================================================================

----------------------------------------
Title: Greiðslu­á­skorun
Content: Innheimtumenn ríkissjóðs skora hér með á gjaldendur eftirtalinna gjalda að gera skil nú þegar eða í síðasta lagi innan 15 daga frá dagsetningu áskorunar þessarar: Gjöldin eru: Staðgreiðsla tekjuskatts, útsvars og tryggingagjalds sem fallið hefur í eindaga til og með 15. maí 2025, virðisaukaskattur sem fallið hefur í eindaga til og með 5. maí 2025 og önnur gjaldfallin álögð gjöld og ógreiddar hækkanir er fallið hafa í eindaga til og með 15. maí 2025, á staðgreiðslu tekjuskatts, útsvars og tryggingagjalds, virðisaukaskatti, virðisaukaskatti í tolli, vanskilum launagreiðenda á gjöldum í og utan staðgreiðslu, fjármagnstekjuskatti á skilaskylda aðila, áfengisgjaldi, bifreiðagjaldi, úrvinnslugjaldi, olíugjaldi, kílómetragjaldi, gistináttaskatti, fjársýsluskatti, vinnueftirlitsgjaldi, vörugjaldi af ökutækjum, eftirlitsgjöldum, árgjöldum, aðflutningsgjöldum, skilagjaldi á umbúðir, fasteignagjöldum, skipulagsgjaldi, skipagjöldum, jarðarafgjaldi, sektum skattrannsóknarstjóra, ofgreiddri uppbót á eftirlaun, ofgreiðslu stuðnings úr ríkissjóði vegna greiðslu hluta launakostnaðar á uppsagnarfresti, eftirlitsgjaldi Fjármálaeftirlitsins, árgjaldi handhafa markaðsleyfis, veiðigjaldi, kílómetragjaldi vegna notkunar hreinorku- og tengiltvinnbifreiða og álögðum þing- og sveitarsjóðsgjöldum, sem eru: Tekjuskattur og útsvar ásamt álagi á ógreiddan tekjuskatt og útsvar, útvarpsgjald, gjald í framkvæmdasjóð aldraðra, slysatryggingagjald vegna heimilisstarfa, auðlegðarskattur og viðbótar auðlegðarskattur, fjármagnstekjuskattur ásamt álagi á ógreiddan fjármagnstekjuskatt, ógreiddur tekjuskattur af reiknuðu endurgjaldi ásamt álagi, búnaðargjald, sérstakur fjársýsluskattur, sérstakur skattur á fjármálafyrirtæki, jöfnunargjald alþjónustu, ofgreiddar barnabætur og ofgreiddar vaxtabætur. Fjárnáms verður krafist án frekari fyrirvara að þeim tíma liðnum fyrir vangoldnum eftirstöðvum gjaldanna ásamt dráttarvöxtum og öllum kostnaði, sem af innheimtu skuldarinnar kann að leiða, á kostnað gjaldenda. Athygli skal vakin á því að auk óþæginda hefur fjárnám í för með sér verulegan kostnað fyrir gjaldanda. Fjárnámsgjald í ríkissjóð er 13 þúsund kr. fyrir hvert fjárnám. Eru gjaldendur hvattir til að gera full skil sem fyrst til að forðast óþægindi og kostnað. Þá mega þeir gjaldendur, sem skulda staðgreiðslu, staðgreiðslu tryggingagjalds, vörugjald, afdreginn fjármagnstekjuskatt, áfengisgjald, fjársýsluskatt, gistináttaskatt og virðisaukaskatt, búast við því að starfsemi þeirra verði stöðvuð án frekari fyrirvara, þeir gjaldendur er skulda bifreiðagjöld og kílómetragjald mega eiga von á að skráningarnúmer verði tekin af ökutækjum þeirra án frekari fyrirvara og þeir gjaldendur sem skulda gjöld þar sem lögveð fylgir mega búast við að send verð út sérstök greiðsluáskorun fyrir gjaldföllnum kröfum. Greiðsluáskorunin hefur ekki áhrif á þessi innheimtuúrræði þannig að fyrrgreindur 15 daga frestur frá dagsetningu áskorunar þessarar gildir ekki í þessum tilvikum. Reykjavík, 16. maí 2025 Ríkisskattstjóri Sýslumaðurinn á Vesturlandi Sýslumaðurinn á VestfjörðumSýslumaðurinn á Norðurlandi vestra Sýslumaðurinn á Norðurlandi eystra Sýslumaðurinn á Austurlandi Sýslumaðurinn á Suðurlandi Sýslumaðurinn í Vestmannaeyjum Sýslumaðurinn á Suðurnesjum
----------------------------------------


================================================================================
GROUP 1752fe1c
================================================================================

----------------------------------------
Title: Friðarfundur Rússlands og Úkraínu hafinn
Content: Friðarfundur Rússa og Úkraínumanna er hafinn í Istanbúl. Um er að ræða fyrstu beinu viðræðurnar milli ríkjanna í meira en þrjú ár en ekki eru miklar væntingar um að viðræðurnar muni bera árangur. Hakan Fidan, utanríkisráðherra Tyrklands, setti fundinn klukkan 10:35 að íslenskum tíma. Sendinefndir ríkjanna mættu til Istanbúl í gær en hvorki Vladimír Pútín Rússlandsforseti né Volodimír Selenskí Úkraínuforseti koma að viðræðunum með beinum hætti. Mun sendinefnd Úkraínu leitast eftir að fá í gegn skilyrðislaust vopnahlé í stríði ríkjanna. Vilja Rússar hins vegar reyna að endurvekja misheppnaðar samningaviðræður frá 2022 þar sem gerðar voru víðtækar kröfur um landsvæði Úkraínu. Eins og fyrr segir eru litlar væntingar um árangur. Undanfarinn sólarhring hefur Selenskí gagnrýnt Rússa sem hann segir ekki hafa raunverulegan áhuga á friði, en greint hefur verið frá að sendinefnd þeirra samanstandi af lágtsettum diplómötum. Á sama tíma hafa Rússar kallað Selenskí „trúð“ og „aumkunarverðan einstakling.“ Donald Trump Bandaríkjaforseti hefur þrýst mjög á ríkin í átt að friðarsamkomulagi og sagði við fréttamenn í gær að hann héldi opnum þeim möguleika á að mæta til Istanbúl ef það yrðu marktækar framfarir í viðræðunum.
----------------------------------------


================================================================================
GROUP 2eccca47
================================================================================

----------------------------------------
Title: Ein­hleypir þokkasveinar
Content: Með hækkandi sól og lengri dögum færist léttleiki í lífið, og hjörtun slá örar. Sumarið getur verið fullkomið tækifæri til að kynnast nýju fólki, daðra og mögulega finna ástina. Í samstarfi við álitsgjafa hefur Lífið á Vísi sett saman lista yfir glæsilega einhleypa þokkasveina sem gætu vel stolið hjarta þínu í sumar. Stefán hefur stimplað sig inn í huga og hjarta margra í gegnum skjáinn í þættinum Spursmál og er óneitanlega umdeildur. Hann er ekki bara glæsilegur heldur einnig sérfróður um kampavín, maður sem kann að lyfta glasi við rétt tækifæri. Miðbæjarprinsinn og eigandi Priksins Geoff er sjarmerandi kúltúrkarl sem þekkir takt íslensks menningarlífs eins og lófann á sér. Hann er með nefið fyrir réttu stemningunni, augun á smáatriðunum – og hjartað á réttum stað. Aron er einn huggulegasti leikari landsins, þekktur fyrir leik í þáttum eins og Verbúðinni, Svörtum söndum, Ófærð og Venjulegu fólki. Aron var meðal fyrstu samfélagsmiðlastjarnanna á Íslandi og vakti athygli með fyndnum Snapchat-innslögum árið 2015. Einhleypur, sjarmerandi og með húmorinn upp á tíu – Aron er einfaldlega draumur í dós. Hektor spilar með knattspyrnufélaginu ÍA á Akranesi. Hann er sonur Ísdrottningarinnar Ásdísar Ránar Gunnarsdóttur og fyrrverandi knattspyrnukappans Garðars Gunnlaugssonar. Það er því ekki furða að hann hafi fengið knattspyrnuhæfileikana og útlitið í sængurgjöf. Sannkallaður gæðadrengur! Rithöfundurinn Ragnar Jónasson veit hvernig á að halda lesendum við efnið, og hver veit nema næsta saga verði rómantísk? Einhleypur og vel lesinn, með ástríðu fyrir bókmenntum og norrænum dulúðleika. Glæpasagnahöfundurinn vinsæli er ekki bara meistari spennunnar, hann er líka einhleypur. Jón Davíð er athafnamaður sem hefur áhrif – hvort sem hann er að opna nýjan stað eða leiða nýja bylgju í menningarlífinu. Með Húrra Reykjavík, Flatey, Yuzu, Auto og Nínu hefur hann breytt landslagi Reykjavíkur á ótrúlega hátt. Einhleypur, stílhreinn og með skýra framtíðarsýn – maður sem fer ekki bara með straumnum heldur skapar hann sjálfur. Magnús, margverðlaunaður leikstjóri, sem er þekktastur er fyrir tónlistarmyndbönd sín og samstarf við margt okkar þekktasta tónlistarfólk. Undanfarið hefur hann vakið verðskuldaða athygli fyrir þættina Draumahöllin, þar sem Saga Garðars og Steindi Jr. fara með aðalhlutverkin. Magnús er ekki bara á lausu, heldur líka á flugi! Jóhann Kristófer, betur þekktur sem Joey Christ, er rappari, leikstjóri og maðurinn á bak við Æði-seríurnar fimm. Forvitni og innsæi einkenna hann, sem gerir honum kleift að vera alltaf með á nótunum. Hann hefur einstaka hæfileika til að laða fólk að sér, en heldur einkalífi sínu utan við sviðsljósið. Arnór, sem er landsliðsmaður íslenska karlalandsliðsins, þykir með huggulegri piparsveinum landsins. Skarpir kjálkar og seiðandi augnaráð heilla hverja dömuna á fætur annarri. Hann er óhræddur við að gefa fylgjendum sínum á samfélagsmiðlum innsýn inn í líf sitt, innan sem utan vallarins. Arnór er í toppformi, með góða nærveru og hjarta sem mögulega er á lausu. Plötusnúðurinn Daníel Ólafsson, eða Danni Deluxe. Ljóshærði sjarmurinn með blíða brosið og taktinn á hreinu. Hann byrjaði að snúa plötur aðeins þrettán ára gamall og hefur verið virkur í íslensku tónlistarlífi æ síðan. Danni spilar reglulega á helstu klúbbum landsins og var einnig meðlimur í rappsveitinni Bæjarins Bestu, ásamt Dóra DNA og Kjartani Atla Kjartanssyni. Tónlistarmaðurinn Friðrik Róbertsson, betur þekktur sem Flóni, heillar með sínu blíða brosi og töffaralega klæðaburði. Rapparinn Flóni er nýverið kominn úr sambandi. Flóni skaust upp á stjörnuhimininn fyrir rúmum sjö árum og er einn hæfileikaríkasti rappari landsins.
----------------------------------------


================================================================================
GROUP 943d5446
================================================================================

----------------------------------------
Title: Vin­sælir í Basel en hversu hátt ná þeir?
Content: Væb-bræðurnir eru gríðarlega vinsælir í Basel meðal allra sem að Eurovision koma. Þó þeim sé spáð neðarlega á lokakvöldinu á laugardaginn er ekki þar með sagt að þeir endi kvöldið neðarlega. Fréttamaður hefur verið staddur í Basel síðustu daga og fylgst með Væb-bræðrunum sigra Sviss. Sama hvert þeir fara er þeim frábærlega tekið og keppist fólk við að fá mynd með þeim. Ég ræddi síðast við þá í gærmorgun og þá höfðu þeir hitt erlenda aðdáendur í anddyri hótels þeirra. Þeir höfðu komið þangað til þess að einmitt freista þess að hitta strákana og gefa þeim armbönd sem þeir höfðu perlað. Í blaðamannahöllinni er ávallt klappað þegar þeir birtast á skjánum í upprifjunum. Veðbankar spáðu þeim ekki áfram, þeir spáðu því að þeir myndu vera í tólfta sæti í riðlinum en þökk sé frábærrar frammistöðu á sviðinu tryggðu þeir sér sæti í úrslitunum. Gætu þeir sigrað veðbankana aftur? Þeim er spáð 24. sæti af 26. Einungis Portúgal og Armeníu er spáð lakari árangri. Þetta hefur þó breyst reglulega síðan í gærkvöldi og þeir rokkað upp og niður um eitt tvö sæti. Ég tel margt benda til þess að þeir endi þó ofar en þetta. Það eru nokkrir gallar sem þarf að reikna þarna inn. Sé snöggt litið yfir hvaðan Ísland hefur fengið stig síðustu ár er það frá Eystrasaltsríkjunum, Norðurlöndunum og svo Ungverjalandi. Hvers vegna Ungverjalandi veit ég ekki. En þeir eru ekki með í ár og geta því ekki gefið okkur nein stig. Það gæti truflað smá að öll Norðurlöndin og Eystrasaltsríkin eru með í úrslitunum. Við gætum því misst af einhverjum stigum þar sem fara frekar til annarra nágrannaþjóða okkar og þeirra. Þá komust eiginlega öll lög áfram sem eru svipuð og framlag Íslands. Það eru San Marínó, Svíþjóð, Eistland, Malta og Noregur. Lögin eru kannski ekki svipuð en demógrafían sem kýs þessi framlög er svipuð. Það þarf þó ekki að vera galli, því við vorum með fjórum af þessum í riðli á þriðjudaginn og komumst samt áfram. Þið verðið bara að taka mig á orðinu hvað strákarnir eru vinsælir hérna úti. Þeir eru dýrkaðir og dáðir og ég held að gleði þeirra smiti út frá sér í gegnum skjáinn. Þá eru þeir með þetta bræðra-element og það sést líka svo vel hvað þeir elska að vera að gera þetta saman sem bræður. Þeir fá einhver atkvæði út á það. Þeir taka líka öllum sem þeir hitta svo vel og með opnum örmum. Eru alltaf til í að ræða við aðdáendur og á tímum þar sem allir eru uppi með símana er ekki hægt að grípa móment þar sem þeir eru ekki að sinna sínum aðdáendum með hundrað prósent áhuga. Grafíkin í laginu er líka einföld og í þeirra stíl. Hún er innblásin af Minecraft, tölvuleik sem þeir spiluðu mikið í aðdraganda keppninnar og sýndu áhorfendum frá. Það nær til barnanna, sérstaklega þeirra sem eru nýbúnir að sjá hina geysivinsælu Minecraft-bíómynd sem kom út fyrr á þessu ári. Mig langar auðvitað að þeir endi ofar en ég held þeir verði í kringum 20. sæti. Kannski plús mínus eitt sæti. Löndin sem verða fyrir neðan okkur eru: Armenía, Lettland, Litáen, Danmörk, Spánn og Portúgal. Portúgal verða alltaf í síðasta sæti, þannig held við þurfum ekki að hafa áhyggjur af því að enda þar. Fullbúin spá og greining á öllum atriðunum birtist á Vísi í fyrramálið og svo verðum við auðvitað með beina vakt beint úr blaðamannahöllinni í Basel annað kvöld.
----------------------------------------


================================================================================
GROUP f5b915c3
================================================================================

----------------------------------------
Title: Öku­menn séu oft með ó­þarfa munn­söfnuð og fingurinn á lofti
Content: Sævar Lárusson, öryggistjóri Vegagerðarinnar, segir fótinn þyngjast þegar sólin hækkar á lofti, rannsóknir sýni það. Ökumenn eigi þó að fara gætilega. Sævar ræddi öryggismál í Bítinu á Bylgjunni en Vegagerðin er víða í framkvæmdum og verður áfram í sumar. „Það þarf að viðhalda vegunum og þá þarf að fara út á þá með tæki g mannskap og það skapar hættu og smá núning á milli þeirra sem eru að fara og þeirra sem eru að laga og malbika,“ segir Sævar. Hann segir gott að finna tíma til að vinna, það sé bjart á sumrin og stundum jafnvel tilefni til að vinna á nóttunni. Hann segir það gerast reglulega að það sé ekið utan í vinnutæki, ekið utan í spegla og svo hafi það líka gerst að ökumaður hafi ekið inn á vinnusvæði. Hann segir menn hafa slasast við þessar aðstæður en það hafi sem betur fer hafi það ekki gerst oft. Sævar segir starfsmenn Vegagerðarinnar varkára og meðvitaða um að ekki allir ökumenn séu menn puttann á púlsinum og passi sig vel. „Það eru 50 prósent líkur á banaslysi ef ekið er á óvarinn vegfarenda á 59 kílómetra hraða á klukkustund og 100 prósent líkur á alvarlegu slysi. Þá ertu bara á 60 þannig hættan er sannarlega til staðar.“ Sævar segir ökumenn þó ekki einungis skapa hættu með akstri heldur séu þeir einnig ókurteisir með óþarfa munnsöfnuð og setji oft fingurinn á loft. Flestir hagi sér vel en svo komi inn á milli ökumenn og vegfarendur sem séu verulega ókurteisir. Sævar segir Vegagerðina ávallt leita leiða til að gera aðstæður við framkvæmdasvæði örugg og yfirleitt séu hraðatakmarkanir settar á.
----------------------------------------


================================================================================
GROUP f2fd626f
================================================================================

----------------------------------------
Title: Skilur ekkert í Völsurum
Content: „Við vorum yfir á öllum sviðum í kvöld,“ sagði Agla María Albertsdóttir fyrirliði Breiðabliks í samtali við mbl.is eftir stórsigur á Val, 4:0, í 6. umferð Bestu deildarinnar í fótbolta á Kópavogsvelli í kvöld. „Við hreyfðum boltann vel, keyrðum á bakverðina, sem var uppleggið, og það gekk allt upp sem við lögðum upp með,“ sagði Agla María. Hún skoraði fyrsta mark leiksins eftir rúmar 50 sekúndur. „Eina sem ég hugsaði um var að keyra á manninn. Við vorum búnar að ræða um það í vikunni að keyra á bakverðina og það er það sem fór í gegnum hausinn á mér.“ Valur og Breiðablik spiluðu hreinan úrslitaleik um Íslandsmeistaratitilinn á síðustu leiktíð en yfirburðir Breiðabliks voru töluverðir í kvöld. „Þær spiluðu 120 mínútur á mánudaginn og það spilar eflaust inn í. Auðvitað er mikið að vinna þær 4:0 en þetta er samt jafnari deild en áður, þetta eru ekki bara Valur og Breiðablik,“ sagði Agla María. Berglind Björg Þorvaldsdóttir skoraði tvö mörk fyrir Breiðablik í kvöld. Valur ákvað að rifta samningi við hana eftir síðustu leiktíð og hún lét sitt gamla lið finna fyrir því. „Ég skil ekkert í því en ég er mjög ánægð. Hún er markaskorari af guðs náð. Hún er algjör gammur inni í teignum. Það er frábært að vera með hana og ég skil ekkert í þeim, ég viðurkenni það,“ sagði hún. Agla María er komin aftur í landsliðið eftir nokkra fjarveru og verður með liðinu er það spilar við Noreg á útivelli og Frakklandi á heimavelli í næsta mánuði. „Við Steini töluðum saman. Ég verð í þessu verkefni og svo bíðum við og sjáum hvað gerist,“ sagði Agla María.
----------------------------------------


================================================================================
GROUP 7849f6b0
================================================================================

----------------------------------------
Title: Eins og krækiber í helvíti (myndir)
Content: Framkvæmdir við Laugardalsvöll eru langt komnar en nýtt og glæsilegt hybrid-gras er komið á völlinn, blanda af alvörugrasi og gervigrasi. Þá hefur grasið verið fært nær stærri stúkunni og verða áhorfendur því nær hliðarlínunni og vellinum. „Mér líst hrikalega vel á þetta. Það hefur ótrúlega mikið gerst síðustu vikur. Við verðum komin með alvöru gryfju í haust. Það má laga margt á vellinum en grasið sjálft verður fullkomið,“ sagði Arnar Gunnlaugsson landsliðsþjálfari karla í fótbolta við mbl.is. Boðvangurinn á Laugardalsvelli var vægast sagt stór fyrir breytingarnar og hefur hann verið minnkaður töluvert. „Manni leið stundum eins og krækiberi í helvíti á þeim leikjum. Það er meiri nánd við áhorfendur en það getur líka verið slæmt ef þú ert að tapa leikjum og heyrir eitthvað slæmt um sjálfan þig,“ sagði Arnar. Myndir af Laugardalsvelli sem blaðamaður mbl.is tók í dag má sjá í fréttinni.
----------------------------------------


================================================================================
GROUP 970bb6c9
================================================================================

----------------------------------------
Title: Icelandair leiðir hækkanir á markaði
Content: Hluta­bréfa­verð Icelandair hefur hækkað um 6,4% í tæp­lega 200 milljón króna við­skiptum það sem af er degi og stendur gengi flug­félagsins í 1,08 krónum þegar þetta er skrifað. Á sama tíma hefur gengi Amaroq hækkað um rúm 6% í 25 milljón króna veltu en gengi málm­leitarfélagsins hafði lækkað um 13% síðustu fjóra við­skipta­daga. Hluta­bréfa­verð Eim­skips hefur síðan hækkað um 5% í 627 milljón króna veltu. Gengi Eim­skips stendur í 378 krónum. Hluta­bréfa­verð Kviku banka hefur hækkað um tæp 5% í 415 milljón króna veltu en gengi bankans hefur nú hækkað um 13% síðastliðinn mánuð. Hluta­bréf í Reitum, sem birti árs­hluta­upp­gjör í gær, hafa einnig hækkað um tæp 5% í 531 milljón króna veltu. Hluta­bréfa­verð Sýnar hefur lækkað um 1,6% en gengi fjar­skipta- og fjölmiðlafélagsins er það eina sem hefur lækkað um meira en 1% í við­skiptum dagsins. Heildarvelta á markaði kl 11:30 var 4 milljarðar.
----------------------------------------


================================================================================
GROUP f8f0dccb
================================================================================

----------------------------------------
Title: Alþjóðatenging í nýsköpun
Content: Nýsköpunarumhverfið og starfsemi Klaks var til umræðu í nýjasta þætti viðskiptahluta Dagmála. Ásta Sóllilja Guðmundsdóttir framkvæmdastjóri Klaks var þar gestur. Ásta segir að Klak bjóði nýsköpunarfyrirtækjum upp á sterkar alþjóðlegar tengingar. „Við erum í miklu alþjóðlegu samstarfi. Við tengjum meðal annars sprotafyrirtækin við verkefni erlendis. Síðan eru vísisjóðirnir duglegir að laða að erlenda fjárfesta,“ segir Ásta. Hún segir að margir erlendir aðilar sæki landið líka heim á nýsköpunarvikunni sem nú stendur yfir. „Það koma um 200 aðilar erlendis frá og þetta er flott dagskrá,“ segir Ásta. Áskrifendur Morgunblaðsins geta horft á þáttinn í heild sinni hér:
----------------------------------------


================================================================================
GROUP 6427b509
================================================================================

----------------------------------------
Title: Mæta Englendingum ytra
Content: Knattspyrnusamband Íslands, KSÍ, hefur komist að samkomulagi við knattspyrnusamband Englands um að U19-ára landslið karla þjóðanna mætist í vináttuleik ytra í næsta mánuði. Leikurinn fer fram á St. George’s Park, þar sem höfuðstöðvar enska sambandsins í Burton eru staðsettar, þann 6. júní. U19-ára landslið Íslands samanstendur af leikmönnum fæddum 2006 og síðar og verður leikmannahópurinn fyrir leikinn gegn Englandi tilkynntur síðar.
----------------------------------------


================================================================================
GROUP aa428ee1
================================================================================

----------------------------------------
Title: Buf­fet stokkar upp í eigna­safni Berks­hire
Content: Fjár­festingafélag War­ren Buf­fett, Berks­hire Hat­haway, var nettó­seljandi hluta­bréfa á fyrsta árs­fjórðungi 2025. Félagið dró úr fjár­festingum í fjár­mála­fyrir­tækjum en jók við hlut­deild sína í neyt­enda­vörum ásamt því að viðhalda sögu­lega miklu hand­bæru fé. Í nýrri 13F-skila­skýrslu, sem birt var eftir lokun markaða á fimmtu­dag, kemur fram að Berks­hire hafi minnkað hlut sinn í Bank of America og Capi­tal One, og selt allar eignir sínar í Citigroup. Sam­hliða því var tvöfölduð fjár­festing í Constella­tion Brands, dreifingaraðila bjór­tegunda á borð við Modelo og Cor­ona, sem og í Pool Corp., fyrir­tæki sem þjónustar markað fyrir sund­laugar og úti­vistar­búnað. Með þessum breytingum virðist félagið beina sjónum að stöðugri tekju­stofnum í neyt­enda­geiranum. Constella­tion Brands nýtur góðs af sterku vöru­merki og traustri stöðu á áfengis­markaði í Bandaríkjunum, á meðan Pool Corp. hefur hagnast á eftir­spurn eftir afþreyingaraðstöðu til heimilis­nota. Hlut­deild Berks­hire í App­le, sem er stærsta ein­staka eign félagsins, var óbreytt annað árs­fjórðunginn í röð. Eftir tölu­verðar sölur á síðasta ári nam virði App­le-hluta­fjár Berks­hire 66,6 milljörðum dala í lok mars. Á aðal­fundi félagsins í maí lýsti War­ren Buf­fett yfir trausti á for­stjóra App­le, Tim Cook, og lofaði stjórnunar­hæfni hans. Sam­kvæmt upp­gjöri Berks­hire á fyrsta árs­fjórðungi keypti félagið hluta­bréf fyrir 3,2 milljarða dala en seldi fyrir 4,7 milljarða, og var þar með nettó­seljandi hluta­bréfa. Þessi af­staða endur­speglar varkára nálgun í ljósi aukinnar óvissu á mörkuðum, m.a. vegna tolla­yfir­lýsinga for­seta Trump sem birtust rétt eftir lok fjórðungsins og höfðu áhrif á markaðsviðhorf. Í nýjustu skráningu kemur einnig fram að félagið óskaði eftir leynd yfir einum eða fleiri stöðum í eigna­safni sínu og birti þær ekki í opin­berri 13F-til­kynningu. Slík beiðni vekur oft vanga­veltur um mögu­legar stór­fjár­festingar í undir­búningi. Hand­bært fé og fjár­festingar Berks­hire í ríkis­víxlum Bandaríkjanna námu í lok mars 333 milljörðum dala, sem er hæsta staða í sögu félagsins. Fjár­festar fylgjast náið með því hvenær og hvernig félagið hyggst ráð­stafa þessum gríðar­legu fjár­munum. Á nýliðnum aðal­fundi greindi War­ren Buf­fett frá því að hann hyggist láta af störfum sem for­stjóri í lok árs, en mun áfram gegna hlut­verki stjórnar­for­manns. Eftir­maður hans verður Greg Abel, núverandi stjórnandi innan félagsins, en hann tekur við sem for­stjóri frá og með 1. janúar 2026. Þessar breytingar í eigna­safni Berks­hire eru túlkaðar af sumum sem merki um stefnu­breytingu í átt að varfærnari fjár­festingum með minna reglu­bundna upp­gjörsáhættu, þar sem áhersla er lögð á neyt­enda­vörur með stöðuga tekju­strauma. Aðrir líta á þetta sem merki um aðlögun að nýjum aðstæðum á markaði þar sem lausa­fjár­staða og sveigjan­leiki verða æ mikilvægari. Hluta­bréf í flokki B í Berks­hire hafa hækkað um 12% á árinu, á meðan S&P 500-vísi­talan hefur einungis hækkað um 0,6%. Þegar Buf­fett var spurður á aðal­fundi hvort tolla­yfir­lýsingar for­seta og til­heyrandi sveiflur hefðu skapað tækifæri svaraði hann á sinn lát­lausa hátt: „Þetta hefur ekki verið neinn dramatískur niður­sveiflu­markaður.“ Engu að síður virðist félagið nú undir­búa sig fyrir nýtt skeið – bæði með nýrri stjórn og með enn sterkari sjóðstöðu. Fjár­festar bíða nú átekta eftir næsta stór­skrefi Berks­hire Hat­haway.
----------------------------------------


================================================================================
GROUP 6a433da8
================================================================================

----------------------------------------
Title: Göngubrú lögð yfir Sæbraut í næstu viku
Content: Vegagerðin áformar að hífa nýja göngu- og hjólabrú upp í heilu lagi yfir Sæbraut í upphafi næstu viku ef veður leyfir. Brúnni verður komið fyrir að næturlagi á stigahúsum sem hafa verið reist við Snekkju- og Dugguvog.Á sama tíma verða settar upp hæðarslár beggja vegna brúarinnar. Sæbrautin verður lokuð meðan á framkvæmdunum stendur og Vegagerðin boðar jafnvel víðtækari lokanir, sem kynntar verða er nær dregur.Þegar brúin kemst í gagnið verður til ný gönguleið milli Dugguvogs við Tranavog og Snekkjuvogs. Brúarsmíðin er samvinnuverkefni Vegagerðarinnar, Reykjavíkurborgar og Betri samgangna.Brúnni, sem er fjármögnuð af Samgöngusáttmálanum, er ætlað að bæta umferðaröryggi fyrir vegfarendur milli nýrrar Vogabyggðar og Vogahverfis, ekki síst fyrir skólabörn í Vogaskóla, að því er segir á vef Vegagerðarinnar.Eftir að brúin verður komin á sinn stað verður gengið frá tengingum milli hennar og stigahúsanna, lýsingu komið upp og myndavélakerfi. Lyftur verða settar upp við báða brúarenda, gengið frá jarðvegi við stigahúsin tvö og stígar malbikaðir.
----------------------------------------


================================================================================
GROUP 27332b0d
================================================================================

----------------------------------------
Title: Bieber segist ekki á meðal þeirra sem Diddy braut á
Content: Justin Bieber hefur nú opinberlega staðfest að hann sé ekki meðal þeirra sem hafa sakað Sean „Diddy“ Combs um kynferðisbrot. Réttarhöld yfir Diddy hófust í síðustu viku og standa enn yfir. Í yfirlýsingu frá talsmanni Bieber kemur fram að Bieber viðurkenni alvarleika málsins og leggi áherslu á að athyglin ætti að beinast að þeim sem raunverulega urðu fyrir skaða. „Þó að Justin sé ekki meðal fórnarlamba Sean Combs eru einstaklingar sem urðu fyrir raunverulegum skaða af hans völdum,“ segir í yfirlýsingunni. „Að beina athyglinni frá þeirri staðreynd dregur úr athygli sem þessi fórnarlömb eiga skilið.“ Diddy var handtekinn í september síðastliðnum og ákærður fyrir bæði mansal og skipulagða glæpastarfsemi. Hann hafði þá þegar verið dæmdur til að greiða meintum brotaþola á annan milljarð króna vegna kynferðisbrots 27 árum fyrr. Í kjölfar handtöku Diddy vakti gömul myndbandsupptaka frá 2009 athygli, þar sem þá 15 ára gamall Bieber eyðir tíma með Diddy. Í myndbandinu sýnir Diddy honum meðal annars Lamborghini-bíl sinn og talar um að gefa honum bílinn þegar hann verði 16 ára. Þeir ræða einnig um að „ná sér í stelpur“, sem hefur vakið spurningar í ljósi núverandi ásakana gegn Diddy. Frá því að ásakanirnar komu fram hefur Bieber haldið sig til hlés. Hann og eiginkona hans, Hailey Bieber, eignuðust soninn Jack Blues í ágúst 2024. Bieber var nýverið á Íslandi þar sem hann dvaldi á lúxushótelinu Deplum í Fljótunum í Skagafirði. Hann sagði ferðina hafa verið þá bestu á ævinni. Réttarhöldin yfir Diddy standa yfir og má sjá nýjustu fréttir af þeim að neðan. Hann á lífstíðarfangelsi yfir höfði sér verði hann fundinn sekur.
----------------------------------------


================================================================================
GROUP 86c5817e
================================================================================

----------------------------------------
Title: Ný æfingalína ríka fólksins
Content: Margir telja að ný föt eða búnaður fyrir ræktina komi fólki í gang af alvöru. Ef það er langt um liðið frá síðustu æfingu þá er elsta trixið í bókinni að fjárfesta í nýjum bol eða stuttbuxum og þá er allt í einu gaman að mæta aftur. Þetta veit franska hátískuhúsið Celine sem hefur nú sett í sölu þær fallegustu æfingavörur sem völ er á. Í línunni má meðal annars finna jógadýnu, ketilbjöllu, lóð, sippuband og vatnsbrúsa úr stáli í leðurhulstri. Þeir sem aðhyllast fagurfræði í öllum kimum lífsins ættu að vera ánægðir núna en eina vandamálið er verðmiðinn. Þessar vörur kosta meira en gengur og gerist á þessum markaði. Línan er viðbót við lífsstílsheiminn sem merkið er að skapa sér. Þó að merkið sé hvað þekktast fyrir hátískuna, skóna og töskurnar þá er hægt að fjárfesta í hlutum eins og sólstólum, hjólabrettum, skíðum, kertum, fylgihlutum fyrir hundinn og snyrtivörum. Línan er ætluð til að gera heimaæfinguna meira elegant en þekkist nú til dags. Hlutirnir eru í Celine-brúnu leðri og vel merktir C-lógóinu. Ódýrasta vara línunnar er jógakubburinn, sem fæst fyrir tæpar 25 þúsund krónur. Sú dýrasta er ketilbjallan, 4,5 kg og gerð úr kálfskinni og stáli. Hún kostar tæpar 400 þúsund krónur. Það verður fróðlegt að vita hvernig þessi lína selst og hverjir neytendurnir eru. Stóra spurningin er þó sú hvort það megi svitna á fínt ítalskt kálfskinn!
----------------------------------------


================================================================================
GROUP da750401
================================================================================

----------------------------------------
Title: Dagsloka­gengi Ís­lands­banka 118,5 krónur
Content: Hluta­bréfa­verð Ís­lands­banka hélt áfram að hækka í við­skiptum dagsins og var dagsloka­gengi bankans 118,5 krónur. Lokað var fyrir til­boð í út­boði á hlutum ríkisins í bankanum í gær en út­boðs­gengið í til­boðs­bók A, sem var einungis að­gengi­leg ein­stak­lingum með ís­lenska kenni­tölu, var 106,56 krónur á hlut. Frávikið milli út­boðs­gengis og dagsloka­gengis nemur því 10,94 krónum, sem sam­svarar 11,2% álagi. Til­boð ein­stak­linga í til­boðs­bók A námu sam­tals 88,2 milljörðum króna, sem jafn­gildir 97,4% af heildar­virði út­boðsins, sem metið er á 90,6 milljarða króna. Gert er ráð fyrir að hlutum verði út­hlutað til 31.274 ein­stak­linga, þó með fyrir­vara um leiðréttingar við endan­lega út­hlutun. Fjár­festar sem gerðu til­boð í til­boðs­bækur B og C stóðu fyrir ríf­lega hundrað milljörðum króna eða eftir­standandi hluta af heildar­eftir­spurn út­boðsins sem nam um 190 milljörðum króna. Í kjölfar út­boðsins var allt grænt í kaup­höllinni í dag er úr­vals­vísi­talan hækkaði um 2,81% og lokaði í 2.669,02 stigum sem er 7,8% hærra en fyrir mánuði síðan. Hluta­bréfa­verð Amaroq leiddi hækkanir er gengi málm­leitarfélagsins fór upp um rúm 6% en gengi félagsins hafði lækkað um 13% á fyrstu fjórum við­skipta­dögum vikunnar. Gengi Reita hækkaði um 5,6% í 242 milljón króna veltu. Dagsloka­gengi félagsins var 113 krónur á hlut sem sam­svarar tæp­lega 10% hækkun síðastliðinn mánuð. Reitir birtu árs­hluta­upp­gjör fyrsta árs­fjórðungs eftir lokun markaða í dag sem sýndi um 10% tekju­vöxt milli ára. Hluta­bréfa­verð Icelandair hækkaði um 5% í 249 milljón króna við­skiptum og lokaði gengi félagsins í 1,07 krónur. Aðeins fjögur félög lækkuðu í við­skiptum dagsins og lækkaði gengi Sýnar mest af þeim fjórum. Hluta­bréfa­verð fjar­skipta- og fjölmiðlafélagsins fór niður um 2,4% í 33 milljón króna við­skiptum. Dagsloka­gengi Sýnar var 24,4 krónur. Heildar­velta á markaði nam 95,1 milljarði króna en þar af var velta með bréf Ís­lands­banka 90,1 milljarður vegna út­boðs ríkisins.
----------------------------------------


================================================================================
GROUP a687f037
================================================================================

----------------------------------------
Title: Næst stærsta einkavæðing Íslandssögunnar
Content: Sala ríkisins á 42,5% hlut í Íslandsbanka er næst stærsta einkavæðing sem farið hefur fram í sögu þjóðarinnar í einu lagi. Útboðinu lauk í gær og var söluverðið 90,5 milljarðar króna en eftirspurnin var 190 milljarðar króna. Einkavæðingin á bankanum öllum var í þremur hlutum. Frumskráning fór fram í júní 2021 en þá var 35% hlutur seldur í bankanum fyrir 55,3 milljarða króna. Þá var 22,5% hlutur seldur í mars 2022 á 52,7 milljarða króna. Í gær var 42,5% hlutur seldur fyrir 90,5 milljarða króna. Samanlagt er þetta stærsta einkavæðing á ríkisfyrirtæki á Íslandi og nemur söluandvirðið samanlagt 224,7 milljörðum króna á núverandi verðlagi. Ríkið eignaðist Íslandsbanka að fullu árið 2016 sem hluta af stöðugleikaframlagi slitabús Glitnis hf. Þetta framlag var hluti af samkomulagi við kröfuhafa Glitnis til að forðast álagningu stöðugleikaskatts og stuðla að losun fjármagnshafta. Við framsalið fékk ríkissjóður 95% hlut í Íslandsbanka, en átti fyrir 5% hlut. Var 95% hluturinn metinn á 184,8 milljarða króna. Þetta mat byggði á bókfærðu eigin fé bankans á þeim tíma og var þessi aðferð notuð til að ákvarða virði framseldra eigna í stöðugleikaframlaginu. Landssími Íslands hf. var einkavæddur í júlí 2005, en sala Símans var stærsta einstaka sala á hlutabréfum sem ríkið hefur selt frá sér. Árið 2004 var hafinn undirbúningur að sölu á hlut ríkisins Landssímanum, og í árslok var samið við Morgan Stanley í London um fjármálalega ráðgjöf og umsjón sölunnar. Fyrri hluta árs 2005 var ákveðið að allur hlutur ríkisins upp á 98,6% yrði seldur einum hópi fjárfesta í einu lagi. Þá var ákveðið að enginn einn fjárfestir skyldi eignast meira en 45% af heildarhlutafé í fyrirtækinu fram til ársloka 2007, og að 30% hlutafjár að lágmarki yrði boðið almenningi til kaups og félagið skráð í Kauphöll. Skipti ehf. fékk samþykkt tilboð í félagið upp á 66,7 milljarða króna, eða 175 milljarða króna að núvirði, en um var að ræða hæsta tilboðið. Að Skipti-hópnum stóðu átta aðilar, þar af var Exista með 45% hlut og Kaupþing banki með 30% hlut.
----------------------------------------


================================================================================
GROUP 3a6c1d80
================================================================================

----------------------------------------
Title: Almenningur skilur lítið eftir fyrir fagfjárfesta
Content: Aðeins 2,4 milljarðar standa fagfjárfestum til boða eftir hlutafjárútboð ríkisins í Íslandsbanka til almennings í vikunni. Þetta kemur fram í tilkynningu fjármála- og efnahagsráðuneytisins. Tilboð í tilboðsbók A námu 88,2 milljörðum króna, en heildarvirði útboðsins nemur 90,6 milljörðum. Alls fengu 31.274 einstaklingar hlutum úthlutað í útboðinu, eða um 10,3% Íslendinga yfir 18 ára aldri.Þau sem gerðu tilboð hafa til miðvikudagsins 21. maí að greiða fyrir hlut sinn. Það sem eftir stendur verður úthlutað til tilboðsbóka B og C, til fagfjárfesta, þann dag. Útboðið var um allan eftirstandandi hlut ríkisins í Íslandsbanka, 45,2%. Útboðið byrjaði í fimmtungshluti á bankanum, en vegna umtalsverðar heildareftirspurnar var ákveðið að selja allan hlut ríkisins. Bréfin voru keypt á genginu 106,65 krónur á hlut. Gengi bankans við opnun markaða í dag var 116 krónur á hlut.
----------------------------------------


================================================================================
GROUP fd8bcc06
================================================================================

----------------------------------------
Title: Chelsea Handler ánægð með Íslandsdvölina
Content: Bandaríski grínistinn Chelsea Handler kitlaði hláturtaugar landsmanna þegar hún steig á svið í Hörpu síðastliðinn sunnudag. Handler, sem er á ferð um heiminn með uppistandssýninguna An Abroad Broad, gaf innsýn í heimsókn sína á Instagram nýverið og af myndum að dæma þá virðist hún hafa notið dvalarinnar á Íslandi. Grínistinn heimsótti nokkur af þekktustu kennileitum borgarinnar og má þar nefna Hallgrímskirkju, regnbogagötuna og Reykjavíkurhöfn. Ísland hefur verið vinsæll viðkomustaður Hollywood-stjarna síðustu daga og vikur. Kanadíska poppstjarnan Justin Bieber varði nokkrum dögum á sveita­setr­inu Depl­ar Farm í Fljót­un­um á Trölla­skaga á meðan verðlaunaleikarinn Pedro Pascal kynnti sér kaffihúsamenningu höfuðborgarinnar. A post shared by Chelsea Handler (@chelseahandler)
----------------------------------------


================================================================================
GROUP 69bb983f
================================================================================

----------------------------------------
Title: Herra Hnetu­smjör í aðal­hlut­verki hjá Lauf­eyju
Content: Tónlistarkonan og stórstjarnan Laufey Lín Jónsdóttir tilkynnti í gær að hún mun gefa út sína þriðju plötu, A Matter of Time, þann 22. ágúst næstkomandi. Platan kemur út á vínyl og í tengslum við útgáfuna birti hún myndband á TikTok þar sem hún dansar og syngur við lag Herra Hnetusmjörs, Elli Egils, á meðan hún áritar tugþúsundir eintaka. Myndbandið hefur vakið mikla athygli á miðlinum þar sem hátt í 870 þúsund manns hafa líkað við færlsuna og rúmlega 2300 skrifað ummæli. Þar á meðal hafa fjöldi erlendra aðdáenda hennar spurt hvaða lag hún væri að hlusta á. Laufey svaraði að um væri að ræða íslenska rapparann Herra Hnetusmjör og lagið hans Elli Egils. ive been signing for days bc i love you 🤍 some of them have extra hearts and doodles 🫶🏻 available on my website in the morning edition!! Í kjölfarið birti Herra Hnetusmjör sjálfur skjáskot af kvittun fyrir kaupum á nýju plötunni með orðunum: „Auto kaupa plötu sem er árituð við lagið mitt.“ Í gær gaf Laufey út lagið Tough Luck og tilkynnti í leiðinni útgáfudag plötunnar. Fyrsta lag hennar, Silver Lining, kom út í apríl og vakti mikla athygli, meðal annars eftir flutning með Gustavo Dudamel og LA Philharmonic á Coachella-hátíðinni og New Orleans Jazz Festival. Laufey, sem er einungis 25 ára, hefur notið mikilla vinsælda víða um heim en til að mynda var hún kjörin ein af konum ársins hjá tímaritinu Time. Þá hlaut hún Grammy-verðlaun fyrir rúmu ári síðan fyrir í flokki hefðbundinnar popptónlistar fyrir breiðskífu sína Bewitched.
----------------------------------------


================================================================================
GROUP 41d3f761
================================================================================

----------------------------------------
Title: Um­ferðar­ljós við gatna­mót Kringlumýrar­brautar og Miklu­brautar ó­virk
Content: Umferðarljós við gatnamót Kringlumýrarbrautar og Miklubrautar eru óvirk vegna bilunar. Svipuð bilun kom upp á sama stað síðdegis á miðvikudag. Vinna stendur yfir við að bilanagreina. Vegfarendur eru vinsamlegast beðnir að sýna aðgát samkvæmt tilkynningu Vegagerðar. Þar segir að búast megi við umferðartöfum vegna bilunarinnar.
----------------------------------------

----------------------------------------
Title: Umferðarljós biluð á gatnamótum Kringlumýrarbrautar og Miklubrautar
Content: Umferðarljós við gatnamót Kringlumýrarbrautar og Miklubrautar í Reykjavík eru óvirk vegna bilunar. Vinna stendur yfir við að greina bilunina að því er fram kemur í tilkynningu frá Vegagerðinni. Vegfarendur eru vinsamlegast beðnir að sýna aðgát, en umferðartafir geta orðið vegna þessa.
----------------------------------------


================================================================================
GROUP b146db8c
================================================================================

----------------------------------------
Title: „Honum er frjálst að ferðast til Liverpool og Manchester“
Content: Þýski knattspyrnumaðurinn Florian Wirtz hefur verið orðaður við ensku úrvalsdeildina að undanförnu en hann er samningsbundinn Bayer Leverkusen í Þýskalandi. Englandsmeistarar Liverpool og Manchester City hafa bæði mikinn áhuga á þýska sóknarmanninum sem er 22 ára gamall. Hann hefur einnig verið sterklega orðaður við Þýskalandsmeistara Bayern München og Real Madrid en enskir fjölmiðlar greindu frá því á dögunum að leikmaðurinn hefði hitt forráðamenn bæði Liverpool og City á Englandi á dögunum. Max Eberl, yfirmaður knattspyrnumála hjá Bayern München, var spurður út í framtíð Wirtz á dögunum en Bæjarar hafa í gegnum tíðina lagt allt kapp á það að semja við sterkustu leikmenn Þýskalands. „Ef hann fór til Englands þá er væntanlega góð og gild ástæða fyrir því,“ sagði Eberl í samtali við enska miðilinn Mirror. „Það er ekki mitt að tjá mig um það hvert hann fer í sínum frítíma. Honum er frjálst að ferðast til Liverpool og Manchester, alveg eins og honum er frjálst að fara til Madrídar líka,“ bætti Eberl við en Wirtz er samningsbundinn Leverkusen til sumarsins 2027 og kostar í kringum 130 milljónir evra.
----------------------------------------


================================================================================
GROUP 17cc4cbe
================================================================================

----------------------------------------
Title: Hvatvís og óhefluð um sextugt
Content: Bókaútgáfan Uppheimar gaf að vísu út smásagnasafn eftir Sigríði árið 2010 sem nefnist Geislaþræðir. „Þó að ég hafi skrifað ýmislegt síðan þá hefur ekkert komið út eftir mig fyrr en núna.“ Sigríður segir að þátttöku sína í samkeppninni Nýjar raddir megi rekja til samtals við Helgu Arnardóttur sem hafði komið heim til hennar til að taka við hana viðtal. Þær hafi átt það sameiginlegt að vera að skrifa og hafa upplifað að handritum þeirra væri hafnað. „Helga sagði að ég mætti ekki gefast upp og yrði að senda handrit í allar keppnir. Ég hafði séð Nýjar raddir í fréttaveitunni hjá mér og ákvað að smella á hlekkinn og athuga aldurstakmarkið. Þeir sem hafa unnið hafa alltaf verið milli tvítugs og þrítugs eða rétt yfir þrítugt en ég hafði einmitt fylgst með þessari keppni því það er í algjöru uppáhaldi hjá mér að lesa bækur eftir unga höfunda. Ég komst hins vegar að því að það var ekkert aldurstakmark svo ég ákvað að láta vaða,“ segir hún. „Ég þorði varla að trúa því þegar ég fékk póstinn um að bókin mín hefði verið valin. Tilfinningin er ótrúleg. Að fá bókina í hendurnar í síðustu viku var dásamlegt. Lyktin af nýjum bókum er einhver besta lykt sem ég veit og það var svo gaman að sjá orðin á prenti í staðinn fyrir í tölvunni.“ Ritstjórnarferlið segir Sigríður að hafi verið frábært. „Það er svo mikið fagfólk hjá Forlaginu. Ég var með dásamlegan ritstjóra og ofboðslega flottan kápuhönnuð. Mér hefur fundist ferlið frá því að ég vann keppnina og þar til bókin kom út eitt það skemmtilegasta sem ég hef gert á ævinni. Ég skemmti mér líka svo rosalega við að skrifa þessa bók. Stundum velti ég því fyrir mér hvort ég væri eitthvað skrítin að hlæja að eigin fyndni. Ég hef samt aldrei litið á mig sem fyndna manneskju.“ Sagan er sögð frá sjónarhóli titilpersónu bókarinnar, Diddu Morthens. „Það var ýmislegt sem gerði það að verkum að ég skrifaði þessa bók. Þessi kona fór að dansa í höfðinu á mér, hvatvís og óhefluð. Ég hef orðið vör við að mörgum konum finnst þær missa aðeins tilganginn þegar börnin eru farin að heiman. Það fer svolítið í tvær áttir, annaðhvort verða þær ævintýragjarnar, fara að ferðast og allt fer í einhvern skemmtilegan gír eða þær koðna svolítið niður,“ segir Sigríður. „Didda hangir mest á netinu en hefur reynt allt, farið í zumba, sjósund og gengið á fjöll, en finnst það ekkert skemmtilegt. Hún fer aðeins að fikra sig áfram, syngja í karókí og stelast ein út á kvöldin, en aðallega fer hún í þessa hefndarherferð á netinu sem dregur dilk á eftir sér. Það blundar í henni reiði yfir ósanngirni sem hún hefur orðið vitni að og hún finnur leið til að fá útrás fyrir hana,“ segir Sigríður og bætir við: „Ég er ekki að segja að fólk eigi endilega að fara að hennar ráðum.“ Önnur kveikja að sögunni segir Sigríður að tengist veitingageiranum. „Maðurinn minn er matreiðslumaður og ég hef fylgst með því hvað það getur verið erfitt að reka veitingahús. Auðmenn taka yfir og gera kokka og fyrrverandi eigendur að hálfgerðum þrælum. Þetta er eitthvað sem er ekki mikið talað um hér á Íslandi. Ég þekki svona sögur og finnst þetta alveg óendanlega ósanngjarnt. Fólk þarf að passa sig mjög vel á því að selja ekki meirihluta í fyrirtækinu sínu. Það eru margir sem klikka á því og missa þá öll völd yfir því sem þeir hafa byggt upp með svita og tárum.“ Persóna sem aðalhetjan uppnefnir Litla Hitler er slíkur auðmaður en er þó að sögn höfundarins hreinn skáldskapur og barátta Diddu við hann sé það auðvitað líka. „Ég hef aldrei gert neitt þessu líkt.“ Sigríður segist lengi hafa haft mikinn áhuga á nýjustu tækni, hvernig við lifum með henni og hún fléttast inn í líf okkar. „Allir þessir gerviprófílar sem poppa upp hjá manni og öll þessi samskipti á netinu eru forvitnileg. Smásagnasafnið mitt Geislaþræðir var til dæmis eingöngu tölvupóstar. Mér finnst mjög áhugavert að skoða hvernig samfélagið er að breytast. Þótt það sé hræðilegt ástand í heiminum núna er ég orðin 64 ára og hef oft upplifað hræðilegt ástand. Þegar ég var lítil hélt ég alltaf að kjarnorkusprengjan væri að koma. Mér finnst gleymast hvað það er margt sem hefur breyst til batnaðar. Það er dásamlegt hvað fólk er opið og fær meira að vera það sjálft. Þótt það komi alltaf bakslag í kvennabaráttuna, réttindi hinsegin fólks og þess háttar er þetta samt skárra en þetta var,“ segir hún. Spurð út í framhaldið á rithöfundarferlinum segir Sigríður að hún ætli sér að halda áfram að skrifa. „Ég hefði haldið áfram þótt ég hefði ekki fengið þessi verðlaun og þessi bók aldrei komið út. Mér finnst þetta bara svo gaman,“ segir Sigríður og bætir við að fleira sé í bígerð. „Ég er að skrifa leikna sjónvarpsþætti með Þórdísi Gísladóttur, Ilmi Kristjánsdóttur og Óskari Kristni Vignissyni. Það er alveg óhemjuskemmtilegt. Það verkefni gaf mér í rauninni sjálfstraustið til að skrifa bókina mína. Úr því að konum eins og Þórdísi og Ilmi gat fundist ég fyndin fór ég loksins að trúa því.“ „Ég er enn þá að klípa mig í handlegginn,“ segir Sigríður Pétursdóttir sem bar sigur úr býtum í handritasamkeppni Forlagsins, Nýjar raddir, með nóvellunni Hefnd Diddu Morthens. Sigríður, sem er kvikmyndafræðingur að mennt og vann lengst af hjá RÚV við dagskrárgerð í útvarpi og sjónvarpi, segir að sig hafi alltaf dreymt um að verða rithöfundur. „Ég var mikill bókaormur og lá í bókasafninu. Ég hef líka skrifað frá því ég var lítil en sjálfsálitið þvældist alltaf fyrir mér. Ég vann reyndar verðlaun fyrir smásögu árið 1985 í samkeppni sem var haldin í tilefni af tíu ára afmæli kvennafrídagsins, sem er fyndið því að í ár verður 50 ára afmælinu fagnað. Það var alveg sama þótt ég hafi fengið þessi verðlaun, ég var alltaf jafn feimin við að sýna hvað ég var að gera. Svo tók lífið við, barningur og vinna.“ Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------


================================================================================
GROUP dd88f49a
================================================================================

----------------------------------------
Title: Mál Margeirs til Lands­réttar
Content: Ríkislögmaður hyggst áfrýja máli Margeirs Sveinssonar, yfirlögregluþjóns, gegn Íslenska ríkinu til Landsréttar. Héraðsdómur Reykjavíkur komst að því á dögunum að lögreglustjóranum á höfuðborgarsvæðinu hefði ekki verið heimilt að breyta verksviði Margeirs. Það var gert árið 2023 í kjölfar ásakanna um áreitni í garð undirmanns hans. Hann var þá færður úr stöðu yfirmanns yfir í að því er virðist stöðu einhverskonar sérfræðings, án þess þó að launakjör hans breyttust. Héraðsdómur komst að þeirri niðurstöðu að lögreglustjóranum hafi ekki verið heimilt að breyta verksviði hans með þessum hætti. Að mati dómsins hefði verið réttara að færa hann í aðra sambærilega stöðu, þar sem hann yrði áfram yfirmaður, en ekki yfir starfsmanninum sem sakaði hann um áreitni. Sjá nánar: Vó að æru Margeirs með því að færa hann til í starfi Halla Bergþóra Björnsdóttir, lögreglustjórinn á höfuðborgarsvæðinu, vildi ekki tjá sig um málið að sinni, en benti á að ríkislögmaður tæki ákvörðun um áfrýjun. Embætti ríkislögmanns segist búið að taka ákvörðun um að áfrýja málinu til Landsréttar. Ekki náðist í Margeir né lögmann hans við vinnslu fréttarinnar.
----------------------------------------


================================================================================
GROUP 07db42e3
================================================================================

----------------------------------------
Title: Allt gull komist fyrir í sundlaug
Content: Allt gull sem framleitt hefur verið í heiminum er um 100.000 tonn og kemst fyrir í einni sundlaug. Þetta kom fram í máli Elds Ólafssonar, forstjóra Amaroq Minerals, á fundi Morgunblaðsins, Kompanís, sem fram fór í Hádegismóum í gær. Eldur var gestur Stefáns Einars Stefánssonar og var rætt um feril Elds, uppbyggingu Amaroq, gullvinnslu og fleira. Spurður hvers vegna honum hafi dottið í hug að hefja námuvinnslu á Suður-Grænlandi segir Eldur að sé litið til baka hafi hann verið of ungur og vitlaus til að átta sig á því hversu erfitt þetta yrði. „Ef ég myndi vita það sem ég veit í dag hefði ég sennilega ekki farið út í þetta. Það er margt sem getur farið úrskeiðis í þessum geira,“ segir Eldur og bætir við að á margan hátt sé þetta erfiðasti geirinn af þeim öllum. „Á endanum er það samt þannig að það er auðlindin sem skiptir mestu máli. Ef hún er til staðar þá er hægt að fá fólk til að vinna úr hinu og þessu en ef auðlindin er ekki nógu góð þá ertu í miklum vanda,“ segir Eldur. Eldur segir að það þekki það allir fyrirtækjaeigendur að það tekur mörg ár að byggja upp stöndugt fyrirtæki og að gera slíkt vel. Amaroq Minerals var án tekna í um 11 ár. „Við getum nú búið til gott tekjuflæði úr gullnámunni og nýtt það til að leita að kopar og nikkeli. Ef ég væri að byggja upp námu á ný í dag myndi ég þó gera margt öðruvísi,“ segir Eldur og lýsir því að mun meiri þekking sé til staðar í fyrirtækinu nú en þá. Spurður hver hafi verið stærsta áskorunin við uppbyggingu fyrirtækisins segir Eldur að það hafi verið þær fórnir sem hafi þurft að færa. „Það var gríðarlegur lærdómur að byggja upp fyrirtækið. Við vorum fáliðuð oft á tíðum og fyrirtækið í örum vexti. Við vorum að takast á við verkefni sem við höfðum ekki fullan skilning á,“ segir Eldur og bætir við að sú mikla vinna hafi á köflum komið niður á fjölskyldulífinu. „Slíkar fórnir til lengri tíma fela í sér mikla áhættu. Ætli það hafi ekki verið stærsta brekkan,“ segir Eldur. Spurður hvernig það horfi við honum að Donald Trump Bandaríkjaforseti ásælist Grænland segist Eldur hafa skilning á sjónarmiðum Bandaríkjanna. „Ég tel að Amaroq geti verið í lykilhlutverki í uppbyggingu á Grænlandi í samstarfi við önnur lönd,“ segir Eldur. Kompaní er viðskiptaklúbbur Morgunblaðsins og mbl.is og er ætlað að sameina starfandi fólk á Íslandi. Kompaní er þannig vettvangur miðla Árvakurs til að veita viðskiptavinum enn betri þjónustu þar sem hægt er að hlýða á fræðslufundi og fyrirlestra, fylgjast með nýjungum og læra af reynslu annarra sem þekkja hvað það er að reka fyrirtæki á Íslandi. Á fundinum sem fram fór í gær gæddu gestir sér á veitingum frá Finnsson Bistro.
----------------------------------------


================================================================================
GROUP 29212824
================================================================================

----------------------------------------
Title: Sáu um Tottenham í seinni hálfleik
Content: Aston Villa sigraði Tottenham, 2:0, á heimavelli í ensku úrvalsdeildinni í fótbolta í kvöld. Eftir markalausan fyrri hálfleik kom Ezri Konza Villa-mönnum yfir á 59. mínútu og Boubacar Kamara bætti við öðru marki á 73. mínútu. Villa er í fjórða sæti með 66 stig, eins og Newcastle í þriðja sæti. Tottenham er í 17. sæti með 38 stig.
----------------------------------------


================================================================================
GROUP 25ad678d
================================================================================

----------------------------------------
Title: Arnar: Erfitt að skilja hann eftir úti
Content: „Mér fannst mikilvægt að prófa þetta, sjá hvernig menn bregðast við og bregðast við áreiti,“ sagði Arnar Gunnlaugsson, landsliðsþjálfari karla í fótbolta, í samtali við mbl.is um varnarlínuna sem hann stillti upp í leik Íslands og Kósovó í mars. Miðjumennirnir Stefán Teitur Þórðarson og Ísak Bergmann Jóhannesson voru t.d. báðir í vörninni en Ísland tapaði leiknum 3:1. „Mörgum fannst það ósanngjarnt gagnvart þeim og þess háttar og það má vel vera. Ég átti samtal við þá strax eftir leikinn og sagði þeim að þeir gætu þetta alveg. Menn þurfa meiri tíma og svo er spurning hvort við höfum meiri tíma til þess. Það verður minna um það í þessum glugga þótt taktíkin verði svipuð. Það má ekki gleyma að þetta er alltaf sama taktíkin,“ sagði Arnar. Valgeir Lunddal Friðriksson byrjaði þann leik en er ekki með í hópnum fyrir leikina við Norður-Írland og Skotland í vináttuleikjum í næsta mánuði. „Staðan á honum er fín þótt hann hafi ekki verið mikið í liðinu undanfarið. Hann var ekki valinn í þetta skiptið, sem var erfitt. Hann er flottur strákur og flottur leikmaður en við völdum aðra leikmenn í staðinn núna,“ sagði hann.
----------------------------------------


================================================================================
GROUP 9e71c765
================================================================================

----------------------------------------
Title: Að nýta kvíðann sem styrk­leika og okkur til fram­dráttar
Content: Það er ekki ólíklegt að kvíði sé sú tegund vanlíðunar sem flest fólk þekkir á eigin skinni. Því það er enginn, nákvæmlega enginn í heiminum, sem getur sagt að hann/hún hafi aldrei upplifað kvíða yfir einhverju. Það sem gerir lífið samt erfiðara er þegar kvíðinn verður svo ríkjandi að hann nær að hamla okkur í daglegu lífi; Við erum kvíðin í vinnunni, kvíðin heima, kvíðin yfir því sem er í dag, verður á morgun og svo framvegis. Að sporna við kvíða eða leita aðstoðar vegna kvíða er alltaf af hinu góða þegar kvíði er orðinn viðvarandi. En getur verið að kvíði geti orðið okkur til framdráttar, jafnvel að okkar helsta styrkleika? Svo vill rithöfundurinn Morra Aarons-Mele meina, en hún er stjórnenda- og starfsframaráðgjafi, heldur úti nokkuð vinsælu hlaðvarpi í Bandaríkjunum og er höfundur bókarinnar The Anxious Achiever. Bókin er gefin út af Harvard Business Review en hún innifelur ýmsar persónulegar frásagnir af því hvernig fólk upplifir kvíða í vinnunni og síðan æfingar og verkfæri til að nýta með það að markmiði að umbreyta kvíðanum í styrkleika. Nánar má lesa um bókina hér. Höfundurinn Aarons-Mele þekkir sjálf, hversu hamlandi kvíði getur verið. Ekki síst í starfsframanum. Það tók hana þó langan tíma að átta sig á því að það væri einna helst kvíðinn hennar sem var að skemma fyrir. Lengi vel sagðist hún einfaldlega ekki hafa skilið hvers vegna hlutirnir væru ekki að ganga betur upp hjá henni. Þó var hún ein margra sem var reglulega að díla við mikinn kvíða og á stundum þunglyndi. Þegar Aarons-Mele var um þrítugt hætti hún að vinna hjá stóru og góðu fyrirtæki, meðal annars vegna þess að henni leið svo illa. En í kjölfarið fékk hún loksins þetta „Aha“ móment sem oft þarf til svo við áttum okkur sjálf á hlutunum. Sem þýddi að loksins fattaði hún að helsti óvinurinn hennar í starfsframa sem og öðru var kvíðinn. Eftir þetta „Aha“ móment segist Aarons-Mele hafa gert sér grein fyrir því að hún þyrfti að fara að vinna öðruvísi og hugsa öðruvísi. Sem á endanum leiddi hana til þess að hún vill meina að kvíðinn hennar hafi umbreyst í styrkleika og orðið henni til framdráttar. Sem hún síðan skrifaði um í umræddri bók. Þrjú atriði segir Aaron-Mele þó geta nýst fólki mjög vel sem upplifir oft kvíða í vinnunni. Þessi þrjú atriði eru: Aarons-Mele segir fyrsta skrefið vera að rannsaka ofan í kjölinn hvað það er sem triggerar kvíðann okkar og hvað við yfir höfuð teljum vera upptökin af kvíðanum. Aarons-Mele segir það hjálpa okkur að við finnum fyrir kvíðanum líkamlega. Í þessum rannsóknarleiðangri okkar þurfum við því að skrá niður hjá okkur öll móment þar sem kvíðinn lætur á sig kræla, líka þótt hann sé bara mildur. Næst er að rýna í það hvernig við bregðumst við kvíðanum. Því það er okkur öllum eðlislægt að reyna sjálfkrafa að láta okkur ekki líða illa, heilinn okkar er einfaldlega forritaður á þann veg. Stundum bregðumst við því við kvíða með því að hunsa eitthvað eða fresta hlutum. Til dæmis hunsum að svara tölvupósti eða frestum því eins lengi og við komumst upp með að taka erfitt samtal. Þegar við erum búin að átta okkur vel á greiningunni miðað við skref eitt og tvö, kemur loks að þriðja og síðasta atriðinu sem Aarons-Mele nefnir. Sem allir telja eflaust að snúist um þá pínu og það grettistak að reyna að sigrast á kvíðanum sjálf: Anda djúpt inn og út, taka kvíðalyf, lifa heilbrigðu lífi og vera í rútínu með svefn, hreyfingu, gott matarræði og fleira, taka rökhugsunina á kvíðann og tala hann niður, nýta verkfærin úr hugrænu atferlismeðferðinni sem margir hafa lært og nýtist einmitt oft svo vel. Fleira mætti nefna sem fólk grípur til. Það er hins vegar allt annað atriði sem Aarons-Mele nefnir. Því hún segir þriðja lykilatriðið vera að tala við einhvern í vinnunni okkar um kvíðan; Upplýsa um hann og ræða út frá þessari greiningu sem við vorum að klára að gera. Að tala við einhvern gæti verið samstarfsfélagi og vinur í vinnunni. Eða yfirmaðurinn okkar. Sem mögulega er ekki hægt því eitt dæmið sem Aarons-Mele nefnir er að starfsfólk upplifi kvíða vegna þess að þeim finnst yfirmaðurinn vera svo mikið með nefið ofan í öllu sem viðkomandi er að gera. En þá spyr Aarons-Mele: Er það ekki sterk vísbending um að yfirmaðurinn sé að glíma við kvíða? Það sem Aarons-Mele er fyrst og fremst að benda á er að kvíði þarf ekki að vera neitt feimnismál. Ekki heldur í vinnunni. Því kvíði er svo þekkt fyrirbæri að það truflar miklu fleira fólk en við oft áttum okkur á. Með því að opna á umræðuna og ræða við einhvern í vinnunni um kvíðann okkar erum við að taka stórt skref í að skora kvíðann á hólm: Og á endanum að snúa á‘ann.
----------------------------------------


================================================================================
GROUP 699df584
================================================================================

----------------------------------------
Title: Laun vangreidd um langt árabil
Content: Slökkviliðsstjóri í Norðurþingi er sagður hafa vangreitt starfsmönnum sínum laun yfir margra ára tímabil. Launin nema um 70 milljónum og hafa starfsmenn fengið helming þeirra greidd til baka frá sveitarfélaginu. Þetta segir Ágúst Sigurður Óskarsson, trúnaðarmaður slökkviliðsins í Norðurþingi. Að hans sögn eru nú starfsmenn slökkviliðsins um 60 talsins og starfa á Húsavík, Kópaskeri og Raufarhöfn. Þeir hafi nú þegar fengið endurgreitt frá sveitarfélaginu 35 milljónir, til að mynda fyrir boðtækjagreiðslur, greiðslu fyrir vinnu, bakvaktir og leiðréttingu vegna of lágra launa. Í samkomulagi sem gert var á milli stjórnsýslu Norðurþings og starfsmanna slökkviliðsins, sem mbl.is hefur undir höndum, segir að sérstök skoðun hafi farið fram á árinu 2024 um ýmis málefni og kjaramál hjá Slökkviliði Norðurþings. Þar hafi víða verið pottur brotinn. Segir í samkomulaginu að samkvæmt ákvörðun slökkviliðsstjórans hafi boðtækjagreiðslur ekki verið greiddar á Húsavík fyrir árið 2022 og eftir það. Boðtækjagreiðslur hafi aldrei verið greiddar á Kópaskeri og Raufarhöfn. Þá hafi, einnig samkvæmt ákvörðun slökkviliðsstjórans, verið greiddar tvær klukkustundir fyrir æfingu slökkviliðs sem fór fram 18. júní 2024 í stað fjögurra klukkustunda eins og kjarasamningur gerði ráð fyrir. Þá segir að fjöldi dæma séu síðustu ár um ranga tímaskrift. Sömuleiðis hafi slökkviliðsstjórinn vanrækt að setja starfsmenn Norðurþings í réttan launaflokk og álagsþrep í kjölfar breytinga á kjarasamningi árið 2022. Segir jafnframt í samkomulaginu að dæmi séu um áratugalanga vangreiðslu launa og kjara til starfsmannanna. Í samtali við mbl.is segir Ágúst starfsmenn slökkviliða á landsbyggðinni tímavinnumenn sem hafi annað aðalstarf. Þátttaka hjá flestum sé því samfélagslegt framlag og hittast þeir einungis á æfingum og í útköllum. Hefðbundið vinnustaðasamstarf sé ekki fyrir hendi og er því lagt mikið traust á vinnuveitendur sína sem eru slökkviliðsstjórar og sveitarfélög. Hann segir að í máli starfsmanna slökkviliðs Norðurþings hafi slökkviliðsstjórinn og yfirmenn sveitarfélagsins misnotað það traust og brugðist starfsmönnum illa. Slökkviliðsstjóri slökkviliðsins í Norðurþingi er Grímur Kárason og er hann einnig formaður slökkviliðsstjóra á Íslandi. Sveitarstjóri Norðurþings er Katrín Sigurjónsdóttir. Segir Ágúst málið eiga sér langan aðdraganda og að starfsmenn hafi leitað leiðréttinga í mörg ár. Í ársbyrjun 2024 hafi starfsmenn svo tekið sig saman, m.a. í samvinnu við Landssamband slökkviliðs- og sjúkraflutningamanna (LSS) og stéttarfélagið Framsýn, og kosið sér trúnaðarmann sem falið var umboð til að vinna að umbótum. Fór svo að Ágúst var kjörinn trúnaðarmaður starfsmanna. „Þegar við ákváðum að kjósa trúnaðarmann og sendum fundarboð út þá hringdi hann í mig og öskraði í símann. Því að hann vildi ekki að það yrði kosinn trúnaðarmaður og það ætti ekki að vera trúnaðarmaður,“ segir Ágúst. Þá segir hann í kjölfar kosningar trúnaðarmanns hafi verið farið í að skoða launamál. Hann segir launamál, starfskjör og æfingar hafa verið í ólestri og að farið hafi verið í krefjast leiðréttinga sem Grímur og Katrín hafi tekið mjög illa í til að byrja með. „Þegar þetta fer í hámæli þá gengur slökkviliðsstjórinn í það, í ágúst 2024, að láta kjósa aðra trúnaðarmenn á Kópaskeri og Raufarhöfn, bara með það að augnamiði að vængstífa það starf sem við vorum að gera fyrir hópinn, þ.e.a.s. til þess að hindra það að við færum fram á þessar leiðréttingar.“ Launaleiðréttingarnar nema sem fyrr segir 35 milljónum króna og ná fjögur ár aftur í tímann. Segir Ágúst sveitarfélagið bera svo fyrir sig fyrningartíma þegar kemur að launum sem nái lengra aftur í tímann. Hann segir vangreiðslurnar ná 10-12 ár aftur í tímann. Þá segir hann að auk þeirra atriða sem slökkviliðið og Norðurþing hafi nú verið knúin til að leiðrétta sé unnið að nokkrum málum til viðbótar, m.a. sem varða laun og starfskjör þeirra sem starfa á Kópaskeri og Raufarhöfn. Þar eigi m.a. eftir að leiðrétta laun og greiða fyrir vinnu. Einnig sé í skoðun hvort heimilt sé að greiða þar lægri bakvaktarlaun en annars staðar í stofnunum ríkis og sveitarfélaga á Íslandi en að sögn Ágústar hafa starfsmenn á Kópaskeri og Raufarhöfn fengið 200-300 krónur á tímann fyrir að vera á bakvakt á meðan kollegar þeirra annars staðar fá 1.200-1.500 krónur. Slökkviliðsstjórinn sjálfur sé með 2.000-2.500 krónur á tímann á bakvakt. „Allir starfsmenn hjá ríki og sveitarfélögum fá sömu laun fyrir sömu vinnu (bakvakt) án tillits til búsetu. Mat stéttarfélaganna er að ekki sé heimild fyrir þessu og því var farið fram á leiðréttingar.“ Segir Ágúst að þessi hluti málsins sé til umfjöllunar hjá Landssambandi slökkviliðs- og sjúkraflutningamanna (LSS) og Sambandi íslenskra sveitarfélaga. Bjarni Ingimarsson, formaður LSS, staðfestir að mál starfsmanna slökkviliðs Norðurþings sé á borði hjá félaginu og að nú sé helst verið að skoða greiðslur til starfsmanna fyrir bakvaktartíma. „Við erum fyrst og fremst að reyna að leita viðurkenningar á því að það sé verið að greiða rangt. Um leið og það er komið þá þarf sveitarfélagið einfaldlega að reikna þetta aftur og greiða þetta,“ segir Bjarni í samtali við mbl.is. Að sögn Ágústar hafa starfsmenn slökkviliðs Norðurþings einnig gagnrýnt innra starf eins og skipulag æfinga, sem sé eitt það mikilvægasta þegar kemur að slökkviliði og bráðaþjónustu. Segir hann að á fimm ára tímabili, frá 2019-2024, hafi aðeins tvær æfingar verið haldnar fyrir slökkviliðsmenn á Kópaskeri og Raufarhöfn. Nefnir hann að samkvæmt upplýsingum frá brunamálasviði Húsnæðis- og mannvirkjastofnunar, sem starfar sem eftirlitsaðili slökkviliða, eigi að lágmarki 20 klukkutímar á ári að fara í æfingar. Á Kópaskeri og Raufarhöfn hafi klukkutímarnir samtals verið sex á árunum 2019-2024. Þá segir hann æfingar á Húsavík hafa verið það fáar að aðeins 3-5 reykkafarar hafi verið með gild réttindi til reykköfunar og slökkvistarfs innanhúss. Fjóra til fimm reykkafara þurfi til að mæta í útköll svo reykköfun sé möguleg. Nefnir Ágúst að Katrín hafi nú hlutast til um að hafa reglulegar æfingar á Húsavík, Kópaskeri og Raufarhöfn sem hafi að mestu gengið eftir. Grímur Kárason og Katrín Sigurjónsdóttir vildu ekki tjá sig um málið að svo stöddu.
----------------------------------------


================================================================================
GROUP 61bd21b3
================================================================================

----------------------------------------
Title: Segist á­stæða þess að Taylor Swift sé ekki lengur „heit“
Content: Donald Trump, forseti Bandaríkjanna, segir stórstjörnuna Taylor Swift ekki lengur vera „heita“. Forsetinn vakti athygli á þessu á samfélagsmiðli sínum í dag og spurði hvort einhver hefði tekið eftir því að það væri hans vegna sem þessi breyting hefði átt sér stað. „Hefur einhver tekið eftir því að síðan ég sagði: „ÉG HATA TAYLOR SWIFT“, er hún ekki lengur „heit?““ Þetta skrifaði Trump, sem er 78 ára gamall og forseti Bandaríkjanna, á Truth Social í dag. Líklegt er að Trump sé að tala um vinsældir stórstjörnunnar en ekki útlit hennar. Hvert tilefni skrifa forsetans er, það er þó önnur spurning. Trump hefur þó nokkrum sinnum í gegnum árin skotið föstum skotum á Swift, sem lýsti yfir stuðningi við Joe Biden í forseta kosningunum 2020 og við Kamölu Harris í kosningunum í fyrra. Sjá einnig: „Barn­lausa katta­konan“ lýsir yfir stuðningi við Har­ris Þar áður, árið 2018, lýsti hún yfir stuðningi við Demókrataflokkinn í þingkosningum þessa árs. Sjá einnig: Trump-liðar telja sig svikna af Taylor Swift Eftir stuðningsyfirlýsingu Swift við Harris skrifaði Trump á samfélagsmiðil sinn að hann hataði Taylor Swift. Árið 2023 sagði Trump þó að honum þætti Swift vera falleg. „Mér finnst hún falleg. Mjög falleg. Mér finnst hún mjög falleg. Ég held að hún sé frjálslynd. Henni er líklega ekki vel við Trump,“ sagði Trump samkvæmt Variety. Þegar kemur að vinsældum Swift, þá varð hún árið 2023 milljarðamæringur, í dölum talið. Samkvæmt Forbes varð hún þá fyrst allra tónlistarmanna milljarðamæringur að mestum hluta vegna tekna af tónlist. Hún er nú metin á 1,6 millarð dala en það samsvarar um 207 milljörðum króna. Samkvæmt Forbes var það að mestu rakið til Eras-tónleikaferðalags hennar og virði laga hennar. Tónleikaferðalagið Eras stóð yfir frá mars 2023 til desember í fyrra og spilaði hún 149 tónleika í 51 borg, víðsvegar um heiminn. New York Times segir það hafa verið arðbærasta tónleikaferðalag sögunnar og að Swift hafi halað inn rúmum tveimur milljörðum dala fyrir miða. Það er meira en tvöfalt meira en nokkrum öðrum tónlistarmönnun hefur tekist. Coldplay halaði inn um milljarði dala fyrir 156 tónleika ferðalag um heiminn, sem lauk fyrr árið 2024 og varð það þá tekjuhæsta tónleikaferðalag sögunnar.
----------------------------------------


================================================================================
GROUP 73e59645
================================================================================

----------------------------------------
Title: Þróa íslenska gervigreind á sviði lögfræði
Content: „Jónsbók er til þess gerð að einfalda lögfræðingum lífið, hún getur svarað lögfræðilegum spurningum á örskotsstundu og einnig er hægt að nýta hana til þess að gera drög að ítarlegum skjölum,“ segir Thelma Christel Kristjánsdóttir, einn af stofnendum Jónsbókar. Jónsbók er alíslensk gervigreindarlausn sem byggir á íslenskum lögum og réttarheimildum. Lausnin er til þess gerð að flýta fyrir og auðvelda störf íslenskra lögfræðinga. Að sögn Thelmu Christelar Kristjánsdóttur, eins af stofnendum Jónsbók, eru nú hundruðir áskrifendur af Jónsbók en Jónsbók fór fyrst á markað í nóvember á síðasta ári og er nú notuð af hinu opinbera, fjármálastofnunum og lögmannsstofum. Nú í vikunni gekk Jónsbók meðal annars til samstarfs við Logos, eina af stærstu lögmannsstofu landsins, og hafa nú allir lögfræðingar stofunnar aðgang að Jónsbók í sínum störfum. Thelma segir að Jónsbók sé í raun eins og aðstoðarmaður sem geti gert tímafrek lögfræðileg störf einfaldari. Aðspurð að því hvernig hún sér framtíð Jónsbókar fyrir sér segir Thelma að stöðug þróun sé í heimi gervigreindar og að ætlunin sé að Jónsbók geti gert enn ítarlegri skjöl og einfaldað þannig lögfræðingum lífið enn frekar.
----------------------------------------


================================================================================
GROUP 41f94552
================================================================================

----------------------------------------
Title: Meintur skipuleggjandi morða á námuverkamönnum handtekinn
Content: Yfirvöld í Perú telja sig hafa haft hendur í hári þess sem stóð að baki morðum á 13 námuverkamönnum og öryggisvörðum í Patez-héraði.Dina Boluarte, forseti Perú.EPA-EFE / JOHN G. MABANGLOSá grunaði, Miguel Antonio Rodriguez Díaz kallaður Hnífurinn, var handtekinn í kólumbísku borginni Medellin í sameiginlegri aðgerð perúskra og kólumbískra lögregluyfirvalda ásamt alþjóðalögreglunni Interpol.Í tilkynningu innanríkisráðuneytis Perú segir að gefin hafi verið út alþjóðleg handtökuskipun gegn Díaz. Hann er talinn hafa skipað vopnuðum glæpamönnum að ryðjast inn í námuna þar sem þrettánmenningar störfuðu til ræna þaðan gulli. Díaz hefur verið ákærður fyrir þátttöku í glæpasamtökum, mannrán og morð.
----------------------------------------


================================================================================
GROUP 127a60f1
================================================================================

----------------------------------------
Title: Kallar eftir hámarki á rannsóknartíma
Content: Hildur Sverrisdóttir, þingflokksformaður Sjálfstæðisflokksins, hyggst leggja fram þingsályktunartillögu þess efnis að hámarkstími verði setur á það hversu lengi fólk megi sæta rannsókn yfirvalda. Þetta upplýsti Hildur um í síðasta þætti Spursmála en orðaskiptin um það má sjá og heyra í spilaranum hér að ofan. Bendir hún á að út frá reynslunni af eftirleik bankahrunsins 2008 megi sjá að einstaklingar hafi sætt rannsóknum og haft stöðu grunaðra í umfangsmiklum sakamálum svo árum skipti og jafnvel lengur en áratug. Í einhverjum tilvikum var sú staða uppi, jafnvel þótt ekkert þokaðist í rannsókn málanna. Bendir Hildur á að þetta sé um íþyngjandi fyrir fólk sem fyrir því verður og að setja verði rannsakendum, lögreglu og saksóknurum skorður í þessu efni. Segir Hildur að hún hafi verið með þingsályktunartillögu þessa efnis í smíðum um alllangt skeið, og að hún hafi haft hana á teikniborðinu löngu áður en hið mikla hlerunar- og gagnalekamál kom upp á vettvangi sérstaks saksóknara. Það mál hefur vakið mikið umtal og umræðu um rétt borgaranna gagnvart lögregluyfirvöldum. Í þessum málum hefur meðal annars komið fram að einstaklingar, sem aldrei höfðu réttarstöðu sakborninga voru hleraðir og máttu sæta því að upptökur af einkasamtölum þeirra færu manna á millum og voru jafnvel spilaðar í yfirheyrslum yfir öðrum einstaklingum sem sannarlega höfðu stöðu sakborninga í stórum sakamálum. Viðtalið við Hildi má sjá og heyra í heild sinni hér að neðan en ásamt henni í þættinum var Sigríður Á. Andersen, þingmaður Miðflokksins:
----------------------------------------


================================================================================
GROUP bdd371ba
================================================================================

----------------------------------------
Title: Láta heila­dauða konu ganga á­fram með fóstur vegna þungunar­rofs­banns
Content: Læknar á sjúkrahúsi í Georgíu í Bandaríkjunum hafa sagt aðstandendum heiladauðrar konu að þeir þurfi að halda henni í öndunarvél nógu lengi til þess að hægt sé að koma fóstri sem hún gekk með í heiminn. Ástæðuna segja þeir stranga þungunarrofslöggjöf í ríkinu. Repúblikanar sem ráða Georgíu samþykktu svonefnd hjartsláttarlög eftir að Hæstiréttur Bandaríkjanna nam úr gildi rétt kvenna til þungunarrofs fyrir þremur árum. Lögin leggja bann við þungunarrofi frá sjöttu viku meðgöngu, áður en margar konur vita að þær séu ófrískar. Þau lög eru ástæða þess að fjölskylda konu sem hefur legið heiladauð á sjúkrahúsi í Atlanta frá því í febrúar segir að henni hafi verið haldið í öndunarvél undanfarna þrjá mánuði. Sjúkrahúsið segir að fóstrið sem hún gekk með þurfi að fá að þroskast nóg til þess að hægt sé að koma því í heiminn. Þrír mánuðir eru enn þar til barnið ætti að koma í heiminn. Konan var þrítug þegar hún fór í andnauð og var flutt á sjúkrahús. Þar var hún greind með blóðtappa í heila og úrskurðuð heiladauð. Samkvæmt lögum taldist hún þá látin, að sögn AP-fréttastofunnar. April Newkirk, móðir konunnar, segir að dóttir sín sé nú gengin 21 viku. Fóstrið deyi líklega ef hún verður tekin úr öndunarvél. Læknar hafi sagt fjölskyldunni að þeir megi ekki taka hana úr öndunarvél vegna þungunarrofslaganna. Óvíst er þó um örlög fóstursins. Móðir konunnar segir að það sé með vökva í heilanum. „Hún er ólétt af dóttursyni mínum, en hann gæti verið blindur, hann getur kannski ekki gengið, hann lifir kannski ekki af þegar hann fæðist,“ segir Newkirk en hún hefur ekki sagt hvort að fjölskyldan vilji að konan verði tekin úr öndunarvél. Sjúkrahúsið vill ekki tjá sig um mál konunnar og ber fyrir sig persónuverndarsjónarmið. Tólf bandarísk ríki framfylgja nú banni við þungunarrofi á öllum stigum meðgöngu. Þrjú önnur, þar á meðal Georgía, eru með lög sem banna þungunarrof frá um það bil sjöttu viku.
----------------------------------------


================================================================================
GROUP b0fe4767
================================================================================

----------------------------------------
Title: Efna­meiri söfnuðu kenni­tölum í út­boði Íslandsbanka
Content: Útboði ríkisins á 45,2% hlut í Íslandsbanka lauk í gær og seldi ríkið hlut sinn á 90,6 milljarða króna. Rúmlega tvöföld eftirspurn var í útboðinu, eða 190 milljarðar. Þegar markaðir lokuðu seinnipartinn í gær var gengi bankans 115,5 krónur á hlut, en útboðsgengi í tilboðsbók A var 106,56 krónur, eða 7,74% lægra en dagslokagengið.
----------------------------------------


================================================================================
GROUP 4012ed4c
================================================================================

----------------------------------------
Title: Betur fór en á horfðist
Content: Arnór Ingvi Traustason, landsliðsmaður í fótbolta, fór meiddur af velli er Norrköping mátti þola tap fyrir Degerfors, 2:1, á heimavelli í sænsku úrvalsdeildinni í gær. Arnór lenti í miklu samstuði við Rasmus Forsell markvörð Degerfors undir lok leiksins og fóru þeir báðir af velli vegna meiðsla. Meiðsli Arnórs eru hins vegar ekki eins alvarleg og í fyrstu var óttast og samkvæmt Fotbollskanalen í Svíþjóð verður hann klár í slaginn í leik Norrköping gegn Sirius á útivelli næstkomandi mánudag.
----------------------------------------


================================================================================
GROUP 33bb040a
================================================================================

----------------------------------------
Title: Eyjamenn mæta þriðja Reykjavíkurliðinu
Content: ÍBV tekur á móti Val í átta liða úrslitum bikarkeppni karla í fótbolta en Eyjamenn hafa slegið út bæði Víking úr Reykjavík og KR á leið sinni í átta liða úrslitin. Dregið var í höfuðstöðvum KSÍ í Laugardal í hádeginu en Afturelding og Fram mætast einnig í Mosfellsbæ í hinum Bestu deildarslagnum. Stjarnan mætir þá 1. deildarliði Keflavíkur og Þórsarar, sem einnig leika í 1. deildinni, heimsækja Vestra á Ísafjörð. Átta liða úrslitin verða leikin 18. og 19. júní, undanúrslitin 30. júní og 1. júlí og úrslitaleikurinn fer fram á Laugardalsvelli þann 22. ágúst. Drátturinn í heild sinni: Afturelding – FramÍBV – ValurStjarnan – KeflavíkVestri – Þór
----------------------------------------


================================================================================
GROUP 86ff89ff
================================================================================

----------------------------------------
Title: Óvæntir efstu menn eftir fyrsta hring
Content: Jhonattan Vegas, kylfingur frá Venesúela, er óvænt efstur eftir fyrsta hring PGA-meistaramótsins sem var leikinn í gær. Vegas lék hringinn á Quail Hollow-vellinum í Norður-Karólínu í Bandaríkjunum á sjö höggum undir pari. Hinn fertugi Vegas er fyrsti kylfingurinn frá Venesúela sem er í efsta sæti eftir hring á einu af risamótunum fjórum. Ástralinn Cameron Davis og Bandaríkjamaðurinn Ryan Gerard eru jafnir í öðru til þriðja sæti á fimm höggum undir pari. Allir þrír efstu eru utan topp 50 á heimslista kylfinga. Norðurírinn Rory McIlroy, sem vann Masters-mótið í fyrsta sinn á ferlinum í síðasta mánuði, byrjaði ekki vel en hann lék fyrsta hringinn á þremur höggum yfir pari og er í 98. til 111. sæti.
----------------------------------------


================================================================================
GROUP d2ffacbe
================================================================================

----------------------------------------
Title: Fyrsta blóðprufan á Alzheimer samþykkt
Content: Heilbrigðisyfirvöld í Bandaríkjunum samþykktu fyrr í dag fyrsta blóðprófið til að greina Alzheimersjúkdóminn. Um er að ræða skref sem gæti hjálpað sjúklingum að hefja meðferð fyrr með nýlega samþykktum lyfjum sem hægja á framgangi taugasjúkdómsins. Prófið, sem var þróað af Fujirebio Diagnostics, mælir hlutfall tveggja próteina í blóðinu. Þetta hlutfall tengist amyloid-skellum í heilanum en þær eru einkennandi fyrir Alzheimer og hafa hingað til aðeins verið greinanlegar með heilaskönnum eða mænuvökvagreiningu. „Alzheimersjúkdómurinn hefur áhrif á allt of marga - fleiri en brjóstakrabbamein og blöðruhálskirtilskrabbamein samanlagt,“ sagði Marty Makary, forstjóri Matvæla- og lyfjaeftirlits Bandaríkjanna, í tilefni tíðindanna og bætti við: „Vitandi að 10 prósent fólks 65 ára og eldra eru með Alzheimer, og að árið 2050 megi búast við að sú tala tvöfaldist, er ég vongóður um að nýjar lækningavörur eins og þessi muni hjálpa sjúklingum.“ Sem stendur eru tvö lyf samþykkt af Matvæla- og lyfjaeftirlitinu til meðferðar við Alzheimer, lecanemab og donanemab, sem beinast að amyloid-skellum en rannsóknir sýna að þau hægja lítillega á vitrænni hnignun sjúklinga þó að þau lækni ekki sjúkdóminn. Talsmenn þessara lyfja sem gefin eru í æð, þar á meðal margir taugalæknar, segja að þau geti veitt sjúklingum nokkra viðbótarmánuði af sjálfstæði og eru líklega áhrifaríkari því fyrr sem sjúklingar byrja að taka þau. Í klínískum rannsóknum gaf blóðprufan sem samþykkt var í dag niðurstöður sem voru að mestu leyti í samræmi við jáeindaskanna (PET) af heila og mænuvökvagreiningu. Prófið er nú leyft til notkunar í Bandaríkjunum fyrir sjúklinga sem sýna merki um vitræna hnignun en niðurstöður verður að túlka samhliða öðrum klínískum upplýsingum. Alzheimer er algengasta form heilabilunar. Sjúkdómurinn versnar með tímanum og rænir fólk smám saman minningum sínum og sjálfstæði.
----------------------------------------


================================================================================
GROUP 7a80e933
================================================================================

----------------------------------------
Title: Úkraínumaður ákærður fyrir að kveikja í húsum og bíl tengdum Keir Starmer
Content: Lundúnalögreglan hefur lagt fram ákæru á hendur rúmlega tvítugum Úkraínumanni fyrir þrjár íkveikjur sem ógnað gátu mannslífum.Úkrínumaðurinn kveikti í bíl og húsum tengdum Keir Starmer.EPA-EFE / MALTON DIBRAAllar tengjast breska forsætisráðherranum Keir Starmer og því rannsakaði hryðjuverkadeild lögreglunnar málið. Þann 8. maí var kveikt í bifreið sem Starmer átti eitt sinn, 11. maí var kveikt í útidyrum húss sem hann bjó í 1990 og 12. maí var borinn eldur að húseign sem Starmer á norðanvert í Lundúnum. Maðurinn var handtekinn í rauðabítið 13. maí og kemur fyrir dómara í Westminster síðar í dag.
----------------------------------------


================================================================================
GROUP eeb289e7
================================================================================

----------------------------------------
Title: Metþát­taka al­mennings í út­boði Ís­lands­banka lyftir upp öllum markaðinum
Content: Hlutabréfaverð flestra félaga í Kauphöllinni hefur rokið upp í morgun eftir að ljóst varð að tugir þúsunda almennra fjárfesta kaupa nánast allan 45 prósenta hlut ríkissjóðs Íslandsbanka, en væntingar standa til þess að veruleg þátttaka almennings í útboðinu muni í framhaldinu styðja við hlutabréfamarkaðinn. Eftir snarpa gengisstyrkingu krónunnar á meðan útboðinu stóð hefur hún núna lækkað nokkuð sem af er degi enda ljóst að ekkert verður af aðkomu erlendra fjárfesta, eins og vonir stóðu til.
----------------------------------------


================================================================================
GROUP 2301d3f6
================================================================================

----------------------------------------
Title: Fær 25 ára dóm fyrir banatilræðið við Rushdie
Content: Hadi Matar, bandarísk-líbanskur maður, var dæmdur í 25 ára fangelsi í dag fyrir banatilræði sem hann sýndi rithöfundinum Salman Rushdie árið 2022. Rushdie missti sjón á öðru augu og hreyfigetu annarrar handar eftir að Matar veittist að honum með hníf þegar Rushdie flutti fyrirlestur. Veittist Matar einnig að einum gesti fyrirlestursins og hlaut hann sjö ára dóm fyrir árásina. Hann mun afplána dómana samhliða og mun því sitja í fangelsi í 32 ár. Ákæran gegn Matar var í þremur ákæruliðum. Var hann m.a. ákærður fyrir að hafa með árásinni framið hryðjuverk til stuðnings hryðjuverkasamtökunum Hisbollah í Líbanon, fyrir að hafa framið hryðjuverk sem ná yfir landamæri ríkja og fyrir að hafa veitt Hisbollah-samtökunum stuðning í verki. Rushdie gaf út bókina Hnífur á síðasta ári sem segir frá hnífaárásinni. Hann kom til Íslands í fyrra þar sem hann tók við alþjóðlegum bókmenntaverðlaunum Halldórs Laxness en þar ræddi hann einnig árásina.
----------------------------------------


================================================================================
GROUP d047f3a9
================================================================================

----------------------------------------
Title: Sér fyrir endann á 25 ára sameiningarferli spítalanna
Content: „Verkefnið við að sameina og samþætta mannauð og menningu [sjúkrahúsa Landspítala] hefur staðið fyrir þrifum auk þess sem borið hefur á trega meðal þeirra sem töldu samrunnan varhugaverðan, en Í dag stöndum við frammi fyrir sambærilegum áskorunum í tengslum við flutning í Landspítalans á Hringbraut,“ Á þessum orðum hófst ávarp Run­ólfs Páls­son­ar, for­stjóra Land­spít­alans á ársfundi spítalans nú fyrr í dag. 25 ár eru frá sameiningu Reykjavíkursjúkrahúsanna í einn sameinaðan Landspítala, en í ávarp sínu fór Runólfur yfir þann árangur og þær helstu áskoranir sem Landspítalinn hefur staðið frammi fyrir frá stofnun hans. Benti Runólfur á að með sameiningu spítalana hefði verið stigið veigamikið skref í uppbyggingu heilbrigðisþjónustu á Íslandi,og geta til að takast á við stór verkefni aukist til muna. Með flutningi í ný húsakynni spítalans við Hringbraut yrði langþráðum lokaáfanga sameiningarinnar loksins náð. „Framgangur menntunar og vísinda var eitt af meginmarkmiðum sameiningarinnar spítalanna í eitt háskólasjúkrhús. Segja má að þróunin hafi verið góð því að Landspítali er nú ein helsta mennta og vísindastofnun landsins á sviði heilbrigðisvísinda,“ sagði Runólfur. Þrátt fyrir öfluga rannsóknarhópa innan akademíunnar, segir Páll ljóst að ekki hafi tekist að rækta vísindastarfið sem skyldi á síðustu árum og það sé nú forgangsmál að bæta úr því. Verði því samstarf við Háskóla Íslands aukið til muna á komandi árum. Uppbyggingu nýs spítala við Hringbraut verði þó hvergi lokið með tilkomu nýs meðferðarkjarna og rannsóknarhúss, þar sem enn þurfi að tryggja nægan fjölda legurýma við Hringbraut, ásamt því sem bregðast þurfi við langvarandi fráflæðisvanda spítalans að mati Páls. Tafir í uppbyggingu hafi gert erfitt fyrir ásamt því sem spítalinn sé enn með meginaðstöðu á tveimur stöðum sem dregið hafi úr rekstrarlegum ávinningi sameiningarinnar. Gunn­ar Ágúst Bein­teins­son­, fram­kvæmda­stjóra rekstr­ar og mannauðs spít­al­ans, fór á fundinum yfir tölulegar staðreyndir úr rekstri spítalans. Hefur sjúklingum spítalans fjölgað um 22% frá árinu 2019, en þar af eru sjúklingar með erlent ríkisfang nú 16% og komu frá 162 löndum. Þótt að mönnunarvandi hafi verið tíður á spítalanum undanfarin ár, hefur starfsfólki þó sömuleiðis fjölgað um 15% frá árinu 2019, en starfsfólki með erlent ríkisfang fjölgaði þar af um 88% og telur það nú um 10% af heildarstarfsmannafjölda spítalans og er frá 70 löndum.
----------------------------------------


================================================================================
GROUP 2bef359c
================================================================================

----------------------------------------
Title: Ekkert lát á sumar­veðrinu
Content: Enn er spáð björtu og hlýju veðri á landinu í dag og og næstu daga. Hitinn gæti náð 23 stigum á Norðausturlandi þar sem verður hlýjast. Líkur eru þó á þokubökkum við sjóinn á sunnan- og austanverðu landinu. Suðlægar áttir hafa verið ríkjandi á landinu undanfarna daga og ekkert lát er á því. Spáð er suðlægri eða breytilegri átt 3-8 metrum á sekúndu í dag en 8-15 metrum á sekúndu vestast á landinu. Víða verður léttskýjað og bjart en líkur á þokubökkum við ströndina. Hiti verður yfirleitt tólf til tuttugu og þrjú stig, hlýjast á Norður- og Austurlandi. Á morgun er spáð suðaustan 3-8 metrum á sekúndu en heldur hvassara veðri vestast, sérstaklega á Snæfellsnesi. Áfram er gert ráð fyrir bjartviðri og hlýindum. Á sunnudag á að vera hæg breytileg átt eða hafgola. Víða er spáð bjartviðri en sums staðar þokulofti við suður- og austurströndina. Hitinn gæti verið á bilinu fimmtán til tuttugu og þrjú stig. Sumarveðri er einnig spáð á mánudag og þriðjudag. Útlit er svo fyrir vætu á vestanverðu landinu seint á miðvikudag.
----------------------------------------

----------------------------------------
Title: Sumarveður fram yfir helgi
Content: Bjart verður um mestallt land en líkur á þokubökkum við sjóinn á sunnan- og austanverðu landinu. Von er á hægri breytilegri átt, 3 til 8 metrum á sekúndu. Hiti verður á bilinu 12 til 23 stig. Rétt eins og síðustu daga spáir hlýjustu veðri á Norðausturlandi. Hitamet fyrir maímánuð féll síðdegis í gær þegar hitinn á Egilsstaðaflugvelli mældist 26,6 stig. Hitinn náði yfir 25 stig á Hallormsstað og á Möðruvöllum fór hann í 24,8 stig.Á morgun er gert ráð fyrir hægum vindi en heldur hvassari vestast, einkum á Snæfellsnesi. Áfram verður bjartviðri og hlýtt.Það sama gildir um sunnudag en þá verður víða bjartviðri og hlýtt, hiti á bilinu 15 til 23 stig á daginn. Og það er ekkert lát á sumarveðrinu, eins og bent er á í nýjum veðurpistli Veðurstofunnar. Í það minnsta ekki fyrr en eftir helgi: „Sumarlegt veður er líka í kortunum á mánudag og þriðjudag, en útlit fyrir vætu á vestanverðu landinu seint á miðvikudag.“
----------------------------------------


================================================================================
GROUP 1f33918e
================================================================================

----------------------------------------
Title: Gunnar aftur í búrið í sumar
Content: Gunnar Nelson keppir við Bandaríkjamanninn Neil Magny í blönduðum bardagalistum á UFC 318 í New Orleans 19. júlí næstkomandi. Gunnar keppti síðast í mars er hann tapaði fyrir Kevin Holland í sínum fyrsta bardaga í tvö ár. Er þetta í fyrsta skipti síðan árið 2019 sem Gunnar keppir tvisvar á sama ári. Fær Gunnar verðugt verkefni í júlí, því Magny er með flesta sigra í sögu veltivigtarinnar í UFC. Hann hefur unnið 29 af 42 bardögum sínum en tapað þremur af síðustu fjórum. Gunnar er með 19 sigra í 26 bardögum.
----------------------------------------


================================================================================
GROUP 5ab0f83b
================================================================================

----------------------------------------
Title: „Nú er verk­stjórn tekin við sem gengur í málið“
Content: Félags- og húsnæðisráðherra og forstjóri Reita hófu framkvæmdir að nýju hjúkrunarheimili í gömlu höfuðstöðvum Icelandair í morgun, með því að brjóta niður vegg sem þurfti að víkja við endurbæturnar. „Verulega tímabært var að hefja fyrir alvöru uppbyggingu hjúkrunarheimila á Íslandi og nú er verkið hafið. Málefni eldra fólks eru mér hjartans mál og hafa verið það lengi og nú er verkstjórn tekin við sem gengur í málið. Ég er afar stolt í dag,“ er haft eftir Ingu Sæland, félags- og húsnæðismálaráðherra, í fréttatilkynning af því tilefni. Greint var frá því í morgun að Reitir hefðu samið við Ríkiseignir um leigu á Nauthólsvegi 50 í Reykjavík undir rekstur hjúkrunarheimilis til næstu tuttugu ára. Í tilkynningu frá félags- og húsnæðisráðuneytinu segir að nýja hjúkrunarheimilið verði ríflega 6.500 fermetrar og öll herbergin einbýli með baðherbergjum. „Umbreyting Nauthólsvegar 50 í hjúkrunarheimili er liður í stefnu Reita um uppbyggingu mikilvægra innviða fyrir samfélagið. Breytt aldurssamsetning og öldrun þjóðar kallar á verulega aukningu hjúkrunarrýma og með þessu verkefni svörum við kallinu um innviði sem skipta sköpum fyrir velferð og heilbrigðisþjónustu framtíðarinnar,“ er haft eftir Guðna Aðalsteinssyni, forstjóra Reita. Arkís arkitektar muni sjá um hönnun hússins og meðal annars verði lögð áhersla á þarfir og velferð íbúa og starfsfólks, aðgengi fyrir alla og góða innivist. Þá verði útigarður hannaður þannig að í honum myndist skjólgott og sólríkt útivistar- og dvalarsvæði. Staðsetningin henti einstaklega vel fyrir starfsemi hjúkrunarheimilis, í nánd við Landspítalann, miðbæ Reykjavíkur og útivistarsvæði á borð við Öskjuhlíð og Nauthólsvík. Þá segir að í stefnuyfirlýsingu ríkisstjórnarinnar sé áhersla lögð á málefni eldra fólks, þar á meðal fjölgun hjúkrunarrýma. Þann 19. mars síðastliðinn hafi verið tilkynnt að samkomulag væri í höfn milli ríkis og sveitarfélaga um uppbyggingu hjúkrunarheimila. Í apríl hafi komið fram að ráðgert væri að taka í notkun 120 hjúkrunarrými á þessu ári og afla 600 nýrra hjúkrunarrýma á árunum 2026 til 2028. Í byrjun maí hafi félags- og húsnæðismálaráðherra tekið fyrstu skóflustunguna að nýju hjúkrunarheimili í Ási í Hveragerði og í dag hafi hann hann sem fyrr segir mundað sleggjuna við Nauthólsveg. Á næstu vikum standi til að undirrita samkomulag við nokkur sveitarfélög um lóðir fyrir ný hjúkrunarheimili.
----------------------------------------

----------------------------------------
Title: Hjúkrunarheimili í stað höfuðstöðva Icelandair
Content: Framkvæmdir hófust við nýtt 87 rýma hjúkrunarheimili við Nauthólsveg í Reykjavík í dag. Inga Sæland, félags- og húsnæðismálaráðherra, beitti sleggju á vegg sem þurfti að víkja. Hjúkrunarheimilið verður við Nauthólsveg 50 þar sem áður voru skrifstofur Icelandair. Ráðist verður í gagngerar endurbætur á húsnæðinu og því umbreytt til þess að sinna nýju hlutverki, að því er fram kemur í tilkynningu á vef Stjórnarráðsins. „Verulega tímabært var að hefja fyrir alvöru uppbyggingu hjúkrunarheimila á Íslandi og nú er verkið hafið. Málefni eldra fólks eru mér hjartans mál og hafa verið það lengi og nú er verkstjórn tekin við sem gengur í málið. Ég er afar stolt í dag,“ er haft eftir Ingu Sæland. Hjúkrunarheimilið verður ríflega 6.500 fermetrar að stærð og öll herbergin einbýli með baðherbergjum. Fasteignin er í eigu Reita en ríkið leigir húsið til 20 ára. Arkís arkitektar sjá um hönnun hússins. Þann 19. mars undirrituðu ríki og sveitarfélög samkomulag um uppbyggingu hjúkrunarheimila. Fyrsta skóflu­stunga að nýju hjúkr­un­ar­heim­ili í Ási í Hvera­gerði var tek­in 2. maí. „Í apríl kom fram að ráðgert er að taka í notkun 120 hjúkrunarrými á þessu ári og afla 600 nýrra hjúkrunarrýma á árunum 2026-2028,“ segir í tilkynningunni á vef Stjórnarráðsins.
----------------------------------------


================================================================================
GROUP e541f133
================================================================================

----------------------------------------
Title: Sakar RÚV um óvandaðan frétta­flutning um fjár­mál borgarinnar
Content: Ekki stendur til að skerða framlög Reykjavíkurborgar til íþróttafélaga þrátt fyrir að Ríkisútvarpið hafi slegið því upp í fyrirsögn, að sögn formanns borgarráðs. Hann sakar stofnunina um óvandaðan fréttaflutning af borgarmálum. Ríkisútvarpið sagði frá breytingartillögum borgarstjóra á fjárfestingaáætlun A-hluta Reykjavíkurborgar í gær. Það var fullyrt að framlög vegna fjölnotaíþróttahúss KR yrði lækkað um hundrað milljónir ef tillögurnar yrðu samþykktar. Í staðinn yrðu framlög til selalaugar í Húsdýragarðinum hækkuð um sextíu milljónir. Fréttirnar hafa orðið kveikja að gagnrýni um að borgaryfirvöld snupri íþróttahreyfinguna og stuðli þess í stað að dýraníði sem felist í selahaldi. Líf Magneudóttir, oddviti Vinstri grænna og formaður borgarráðs, gagnrýnir framsetningu RÚV sem hún telur misvísandi og óvandaða. Ekki standi til að skerða framlög til íþróttafélaga heldur færa framlög á milli ára. Tafir hafi orðið á verkefnum sem borgin hefur skuldbundið sig til að ráðast í með íþróttafélögunum og að fjármunir sem gert var ráð fyrir í upphafi árs verði ekki nýttir allir í ár. Því hafi verið ráðist í tilfærslur og breytingar á fjárfestingaáætlun. „Við ráðum stundum ekki við framvindu verkefna og er það ekki vegna skorts á fjármunum sem við setjum í þau. Aðrir hlutir þurfa að ganga upp frekar en að fjármögnun sé ábótavant. Því skal því haldið til haga hér að það fjármagn sem við höfum lofað íþróttafélögunum í þörf og nauðsynleg verkefni er tryggt. Breytingar á milli liða í fjárfestingaráætlun breyta því ekki,“ skrifar Líf í aðsendri grein á Vísi. Pálmi Rafn Pálmason, framkvæmdastjóri KR, segir í færslu á Facebook-síðu félagsins að hann hafi fengið símtal frá Líf sem hafi fullyrt við sig að borgin ætlaði ekki að bakka út úr gerð fjölnota íþróttahúss. Einungis væru tilfærslur vegna tafa á verkinu, til dæmis vegna tafa við útboð. Um selalaugin segir Líf að Fjölskyldu- og húsdýragarðurinn hafi lengi beðið eftir úrbótum á aðstöðu sinni, þar á meðal betri umgjörð fyrir selina. „Það kann að vera að það hefði verið farsælla á sínum tíma að taka ákvörðun um að hafa ekki seli til sýnis en ég held í dag að fáir myndu stinga upp á því að aflífa þá og loka lauginni. Fyrir utan það þá var búið að taka þessa fjárfestingaákvörðun fyrir þremur árum síðan en henni forgangsraðað aftar vegna hagræðingaraðgerða sem nú hafa skilað Reykjavíkurborg á betri stað fjárhagslega, eins og ársreikningurinn sýndi okkur,“ skrifar Líf. Segir Líf að fjölmiðlar eigi að leggja sig fram um að gæta hlutleysis og greina frá staðreyndum og leita ólíkra skoðana. „Fréttin sem ég nefndi hér að ofan var því miður ekki þannig og hefur umræðan í kjölfarið farið að snúast um atriði sem eiga ekki við rök að styðjast og standast ekki skoðun. Fjölmiðlar gegna veigamiklu hlutverki í lýðræðislegri umræðu og það eru hagsmunir samfélagsins að þeir, og einnig við sem erum í stjórnmálum, vandi sig í hvívetna.“ Fréttin var uppfærð með upplýsingum úr Facebook-færslu framkvæmdastjóra KR.
----------------------------------------


================================================================================
GROUP db50e8ed
================================================================================

----------------------------------------
Title: Aron Ernir Guðmundsson ráðinn þjónustustjóri Kælismiðjunnar Frosts
Content: Aron Ernir Guðmundsson hefur tekið við starfi þjónustustjóra hjá Kælismiðjunni Frost á Akureyri en því hefur Bragi Hlíðar Kristinsson gegnt vel á þriðja tug ára. Yngri kynslóðin tekur við af þeirri eldri í þessu, eins og öðru. „Ég byrjaði á Vélsmiðjunni Odda hf. árið 1984, þá 22 ára gamall, og starfaði hjá því fyrirtæki þar til það sameinaðist Slippstöðinni hf.,“ segir Bragi þegar hann horfir í baksýnisspegilinn. Á þessum tíma störfuðu um 160 manns í Slippstöðinni en um 30 manns í Vélsmiðjunni Odda. Slippstöðin var fyrst og fremst í smíði og viðhaldi skipa og báta en Vélsmiðjan Oddi var bæði í ýmsum smíða- og viðhaldsverkefnum sem tengdust ekki síst sjávarútveginum og einnig var fyrirtækið með kælideild. Ekki liðu margir mánuðir þar til sýnt þótti að rekstur kælideildarinnar færi ekki vel saman við starfsemi Slippstöðvarinnar. Leiðir skildu því og fyrrum starfsmenn kælideildar Vélsmiðjunnar Odda, starfsmenn kælifyrirtækis í Reykjavík og Eignarhaldsfélag Alþýðubankans stofnuðu Kælismiðjuna Frost. „Eftir að Kælismiðjan Frost var stofnuð var ég og einn starfsmaður Slippstöðvarinnar í nokkra mánuði að ljúka verkefnum kælideildar sameinaðs fyrirtækis. Að þeim tíma loknum fór ég síðan til starfa hjá Kælismiðjunni Frost, sem var til að byrja með í Draupnisgötu 3, þar sem Gúmmíbátaþjónusta Norðurlands er til húsa í dag, enda var ég einn þeirra sem komu að stofnun fyrirtækisins,“ rifjar Bragi upp. Bragi er vélstjóri að mennt. Þegar hann settist á skólabekk var ekki hægt að taka allt námið á Akureyri og því fór hann til Reykjavíkur, var í tvo vetur í Vélskóla Íslands og útskrifaðist vorið 1984. Hann fór svo á samning í Vélsmiðjunni Odda þegar hann kom aftur norður. Í byrjun var hann í vélvirkjadeildinni en fór fljótlega yfir á kælideildina, sem Elías Þorsteinsson stýrði þá. Síðar bætti Bragi við sig námi í rafvirkjun. Frá árinu 1998 eða í um 26 ár hefur Bragi verið þjónustustjóri hjá Frost. „Þegar ég byrjaði í þessu starfi var fyrirtækið gjörólíkt því sem það er í dag. Þá var varla hægt að tala um eiginlega tæknideild, eins og er núna, og því fór tilboðsgerð, innkaup og annað í gegnum þjónustustjórana. Oft fóru hálfu og heilu dagarnir hjá mér í tilboðsgerð sem síðan breyttist þegar tæknideildin hér á Akureyri og í Garðabæ varð jafn öflug og raun ber vitni. Tilboðsgerðin og yfirsýn yfir verk sem voru í gangi gerðu það að verkum að ég var í góðum samskiptum við viðskiptavini okkar út um allt land. Við mig var haft samband á öllum tímum sólarhringsins því eðli þessa bransa er að það þarf að bregðast skjótt við ef eitthvað bilar. Með tilkomu öflugrar tæknideildar hefur tilboðsgerðin og einnig innkaupin færst frá þjónustustjórunum yfir til hennar en í hlut þjónustustjóranna, bæði hér á Akureyri og í Garðabæ, kemur m.a. að skipuleggja mönnun verkanna,“ segir Bragi. Aron Ernir Guðmundsson (f. 1997) rifjar upp að fyrstu kynni hans af Kælismiðjunni Frost hafi verið þegar hann var fenginn til þess að taka þátt í vörutalningum á lager fyrirtækisins í tengslum við uppgjör um áramót. Ekki hafi verið aftur snúið og málin hafi þróast á þann veg að hann hafi farið að vinna á sumrin hjá fyrirtækinu. Eitt leiddi af öðru, Aron var harðákveðinn í því að læra eitthvað sem tengdist vélvirkjun og kæliiðnaði og því var beinn og breiður vegur í vélstjórnarnám í VMA árið 2013. Áfram hélt Aron að vinna hjá Frost á sumrin og var til að byrja með í blikkinu en síðan fór hann yfir í uppsetningar á iðnaðarkerfum, auk almennrar þjónustu við kæli- og frystikerfi, og hefur unnið um land allt og erlendis. Vélstjórnarnáminu lauk Aron árið 2018 og síðar tók hann viðbótarnám vélstjóra til þess að fá einnig réttindi sem rafvirki. Það nám gat Aron tekið í lotum og var á meðan í fullri vinnu. Þegar hann lauk rafvirkjanáminu tóku við verkefni við raflagnir og tengingu stýrikerfa fyrir kæli- og frystikerfi. Sveinsprófi hefur Aron lokið í bæði vélvirkjun og rafvirkjun og nú er hann í meistaraskóla til þess að öðlast meistararéttindi í vélvirkjun. „Mér finnst skipta máli að fá líka meistararéttindi því þannig get ég til dæmis verið með nema á mínum snærum, rétt eins og Bragi var meistarinn minn í vélvirkjuninni og lagði mér lífsreglurnar,“ segir Aron. Sem fyrr segir hefur starf þjónustustjóra tekið breytingum í gegnum tíðina með stækkun fyrirtækisins, sem hefur verið hröð síðustu ár og misseri. Nýjasta stækkunarskrefið voru kaup Frost á rafverktakafyrirtækinu TG raf efh í desember sl. Starfsmönnum hefur því fjölgað umtalsvert og umsýslan öll er umtalsvert meiri en á árum áður. Bragi segir að þegar mörg verk séu í gangi sé oft mikið púsluspil að skipuleggja mönnun verka, að rétti mannskapurinn sé á réttum tíma í verkum. Einnig þurfi að tryggja og skipuleggja aðkomu undirverktaka að verkum. Bragi hefur verið í veikindaleyfi undanfarna mánuði og leysti Jón Gunnlaugur Sigurjónsson hann af síðasta sumar sem þjónustustjóri á Akureyri en frá september á liðnu ári hefur Aron leyst Braga af. Þegar Bragi ákvað af heilsufarsástæðum fyrir nokkrum vikum að láta staðar numið í starfi þjónustustjóra var Aron Ernir ráðinn í starfið frá og með 1. apríl sl. Aron segir að eftir sem áður felist í starfi þjónustustjóra að skipuleggja mönnun verka en einnig komi bilanagreining inn á sitt borð og aðstoð og leiðbeiningar af ýmsum toga til viðskiptavina. „Það má í stórum dráttum segja að starfsstöðvarnar á Akureyri og í Garðabæ skipti landinu á þann veg að á okkar könnu hér fyrir norðan eru Vestfirðir, Norðurland og Austfirðirnir suður á Höfn. Ef í gangi eru stærri verkefni á suðvesturhorninu komum við líka oft að þeim. Og það má auðvitað ekki gleyma því að auk verkefna hér innanlands er töluverður hluti verkefna fyrirtækisins erlendis,“ segir Bragi. „Það sem er svo ótrúlega skemmtilegt við starf þjónustustjóra er að það eru engir tveir dagar eins. Það er nóg að gera, þetta er mjög fjölbreytt og það sem gerir starfið líka svo lifandi og áhugavert eru samskipti við mikinn fjölda fólks í hinum ýmsu atvinnugreinum. Ég er fullur tilhlökkunar fyrir því sem fram undan er og það er mér mikils virði að geta leitað í reynslubrunn Braga þegar á þarf að halda,“ segir Aron. En hvernig skyldi starf þjónustustjóra, á tímum ört vaxandi gervigreindar, verða eftir tíu til fimmtán ár? Bragi segist ekki telja að það muni taka verulegum breytingum. Auðvitað mun tækni hjálpa á öllum sviðum en áfram verði eftir sem áður bein samskipti við kúnnann, ekkert komi í staðinn fyrir þau. „Ég sé ekki að gervigreindin taki að sér símsvörun í Frost,“ segir Bragi Hlíðar Kristinsson.
----------------------------------------


================================================================================
GROUP b67d8add
================================================================================

----------------------------------------
Title: Arteta vill fá leikmann Real Madrid
Content: Mikael Arteta, knattspyrnustjóri Arsenal, vill fá brasilíska sóknarmanninn Rodrygo í sumar. Það er The Athletic sem greinir frá þessu en Rodrygo, sem er 24 ára gamall, hefur verið í aukahlutverki hjá Real Madrid eftir að Kylian Mbappé gekk til liðs við spænska félagið síðasta sumar. Sóknarmaðurinn hefur komið við sögu í 30 leikjum Real Madrid í spænsku 1. deildinni þar sem hann hefur skorað sex mörk og lagt upp önnur sex til viðbótar. Alls hefur hann skorað 13 mörk í öllum keppnum á tímabilinu en hann gekk til liðs við Real Madrid frá Santos árið 2019 fyrir 45 milljónir evra. Hann er samningsbundinn Real Madrid til sumarsins 2028 en Arsenal gæti þurft að borga í kringum 100 milljónir evra fyrir sóknarmanninn.
----------------------------------------


================================================================================
GROUP ebc89543
================================================================================

----------------------------------------
Title: Denver knúði fram oddaleik
Content: Denver Nuggets tryggði sér oddaleik í undanúrslitum Vesturdeildarinnar í NBA-deildinni í körfuknattleik með því að leggja Oklahoma City Thunder að velli, 119:107, í sjötta leik liðanna í Denver í nótt. Staðan í einvíginu er því 3:3 og ráðast úrslitin í oddaleik í Oklahoma á sunnudagskvöld. Nikola Jokic var atkvæðamestur hjá Denver með 29 stig, 14 fráköst og átta stoðsendingar. Jamal Murray bætti við 25 stigum, átta fráköstum og sjö stoðsendingum og Christian Braun var með 23 stig og 11 fráköst. Shai Gilgeous-Alexander var einu sinni sem áður stigahæstur hjá Oklahoma City og í leiknum. Hann skoraði 32 stig og gaf sex stoðsendingar.
----------------------------------------


================================================================================
GROUP f1f1f49e
================================================================================

----------------------------------------
Title: Vann Evrópubikarmót í Sviss
Content: Riffilskyttan Jón Þór Sigurðsson vann í dag sinn fyrsta sigur í 300 metra skotfimi liggjandi á móti á Evrópubikarmótaröðinni í Sviss. Hann jafnaði Íslandsmet sitt sem er 596 stig (33x) (99-100-99-100-100-98). Fyrra metið setti hann á sama móti á sama stað fyrir tveimur árum síðar. Pascal Bachman frá Sviss varð annar með 595 stig og Klaust Gstinig frá Austurríki varð þriðji með 595 stig.
----------------------------------------


================================================================================
GROUP 2804b76c
================================================================================

----------------------------------------
Title: Fullfermi eftir 30 tíma á veiðum
Content: Ísfisktogarinn Vestmannaey VE kom til hafnar í Vestmanneyjum í fyrradag eftir afar stutta veiðiferð. Á vef Síldarvinnslunnar var rætt við Egil Guðna Guðnason skipstjóra sem sagði túrinn hafi einungis tekið 38 tíma höfn í höfn. „Við vorum um 30 tíma að veiðum. Það var verið á Víkinni allan tímann og það gekk sem sagt afar vel að fá í skipið. Aflinn var blandaður; þorskur, ýsa og ufsi. Þorskurinn var um 50%. Aflabrögðin gerast ekki mikið betri og við hefðum svo sem getað verið fljótari að fylla skipið. Auðvitað er álag á mönnum þegar svona fiskast og menn gefa sér engan tíma til að fylgjast með júróvisjón en menn eru líka hressir að loknum túr eins og þessum og ekki skemmdi veðrið því það var einstaklega fallegt,” sagði Egill Guðni.
----------------------------------------


================================================================================
GROUP 428db0c5
================================================================================

----------------------------------------
Title: Vegur á móti pina colada á ströndinni
Content: Íslenska karlalandsliðið í fótbolta mætir Skotlandi og Norður-Írlandi í tveimur vináttuleikjum á Bretlandseyjum í næsta mánuði. Tímabil flestra í liðinu verður þá búið og margir leikmenn eflaust þreyttir eftir langt tímabil. „Auðvitað hefur maður í huga hvort bensíntankurinn sé fullur eða tómur,“ sagði Arnar Gunnlaugsson landsliðsþjálfari í samtali við mbl.is. „Það er mannlegt að vilja komast í smá frí. Þetta getur verið erfitt. Þetta er hins vegar landsliðið, menn að gera sig klára fyrir undankeppni HM í haust, fullur Hampden Park. Það ætti að vega á móti því að menn séu þreyttir og komnir of snemma með pina colada í höndina á sér á ströndina,“ sagði hann léttur.
----------------------------------------


================================================================================
GROUP 6551fe35
================================================================================

----------------------------------------
Title: Fjórfættur kennari slær í gegn
Content: Í kennarahópi Rimaskóla í Grafarvogi er labradorhundurinn Orka. Orka sinnir ýmsum verkefnum – og er meðal annars sálfræðingur, segir Dagný Gísladóttir eigandi og samkennari Orku.Dagný og OrkaRÚV / Anna Lilja ÞórisdóttirDagný er umsjónarkennari í 3. bekk og Orka er henni til aðstoðar. „Ég er búin að eiga hunda í mörg ár og var að hugsa um hvort ég gæti ekki nýtt þá með krökkunum í vinnunni minni. Ég fór á stúfana, var búin að sjá sambærilegt verkefni annars staðar og ég fór í að fá leyfi til að gera þetta. Og þetta er orðið að raunveruleika,“ segir Dagný. Orku er ætlað að auka á vellíðan og ró barnanna og hún er í hlutastarfi – vinnur tvo daga í viku. Dagný segir að þar sé verið að huga að velferð hennar. Þá getur hún alltaf dregið sig í hlé, sýnist henni svo, í búrinu sínu í stofunni. „Krakkarnir vita að ef hún fer inn í búrið sitt, þá er það eins og hennar herbergi. Þá fær hún að vera alveg í friði þar,“ segir Dagný.Hún hjálpar okkur að læraHekla Pétursdóttir er nemandi í 3. bekk og segir mjög gaman að njóta samvista við Orku. Vanessa Mist de Andrade bekkjarsystir hennar segist hafa verið hrædd við hunda, en hún sé það ekki lengur. Og Bjarki Karl Hjaltested bekkjarbróðir þeirra segir Orku leggja mikið af mörkum. „Hún hjálpar okkur að læra,“ segir Bjarki Karl. Hvernig hjálpar hún ykkur að læra? „Hún er bara skemmtileg og það er gott að hafa hana hjá okkur.“Ágústa Ragna Magnúsdóttir bekkjarsystir þeirra tekur undir þetta. „Við fáum að sitja hjá henni og hún fer stundum á verkefnin okkar. Hún er rosa skemmtileg og það er gott að hafa hana hjá okkur.“Sinnir sálfræðistörfumOrka. Hundur í skólastofunni.RÚV / Anna Lilja ÞórisdóttirDagný segir hlutverk Orku veigamikið. „Hún hjálpar okkur við að líða vel. Þau eru oft að lesa með henni og vinna verkefni og hún hjálpar okkur að velja viðfangsefni. Hún skapar ró í stofunni hjá okkur. Hún er pínu sálfræðingur.“Þyrftum við fleiri hunda í skólana? „Já, klárlega. Það væri frábært.“
----------------------------------------


================================================================================
GROUP 8bd5802f
================================================================================

----------------------------------------
Title: Ekki viss um að upplifa þetta aftur
Content: „Mér líður vel. Ég er spenntur og hlakka til,“ sagði Ágúst Þór Jóhannsson, þjálfari kvennaliðs Vals í handknattleik, í samtali við mbl.is eftir blaðamannafund fyrir síðari úrslitaleik liðsins gegn Porrino frá Spáni í Evrópubikarnum á Hlíðarenda á morgun. „Við erum búin að hvíla okkur vel í bland við æfingar og fundi í vikunni. Við höfum reynt að hafa frekar lágan prófíl. Svo snýst þetta bara um að við náum að stilla okkur vel af fyrir morgundaginn,“ sagði Ágúst. Fyrri leiknum í Porrino síðastliðinn laugardag lauk með jafntefli, 29:29. Spurður hvort biðin eftir síðari leiknum hafi verið erfið sagði hann: „Já og nei. Maður er náttúrlega búinn að vera með þennan leik í hausnum alla vikuna. En við höfum beðið aðeins með að funda þar til styttist í verkefnið. Það er alveg búið að vera þannig. Að sama skapi er ágætt að hafa góðan tíma og melta þetta aðeins. Við teljum okkur vera komin með ágætis mynd af þessu og erum að smíða gott leikplan fyrir leikinn á morgun sem vonandi skilar því sem við viljum, sigri.“ Ágúst minntist á mikilvægi þess að fá fulla höll og góðan stuðning á Hlíðarenda á morgun. „Við spiluðum úti fyrir framan 2.400 manns í húsi sem er örugglega með leyfi fyrir 1.800 manns. Það var brjálað að spila þarna. Svona viðburður, ég er ekkert viss um að maður eigi að upplifa hann aftur á sinni lífsleið. Ég vona að það fjölmenni hér allir íþróttaáhugamenn úr öllum íþróttum og komi og taki þátt í þessu. Dagskráin hérna er frábær og þessi viðburður er risastór. Ég get lofað því að mitt lið mun koma hingað til leiks á morgun og leggja sig 100 prósent fram. Ég er sannfærður um það að við náum í góð úrslit og ég vona innilega að fólk styðji við bakið á liðinu og hjálpi því að komast yfir þennan hjalla,“ sagði hann.
----------------------------------------


================================================================================
GROUP 5f08af2d
================================================================================

----------------------------------------
Title: Eggert skoraði og Stefán fékk rautt spjald
Content: Eggert Aron Guðmundsson skoraði fyrir Brann í dag þegar liðið gerði jafntefli við Sarpsborg, 2:2, í norsku úrvalsdeildinni í knattspyrnu á heimavelli sínum í Bergen. Samkvæmt hefð er leikin heil umferð í Noregi þann 16. maí, daginn fyrir þjóðhátíðardaginn. Brann, undir stjórn Freys Alexanderssonar, hefur unnið fimm af fyrstu átta leikjunum og liðið er í þriðja sæti með 17 stig en Viking er á toppnum með 20 stig og hefur leikið einum leik meira. Eggert skoraði markið strax á 4. mínútu og lék allan leikinn. Sveinn Aron Guðjohnsen kom inn á sem varamaður hjá Sarpsborg á 69. mínútu en lið hans er í sjötta sæti með 12 stig. Viking vann á meðan sigur á Sandefjord, 3:1. Hilmir Rafn Mikaelsson var allan tímann á varamannabekk Viking en hann hefur skorað tvö mörk fyrir liðið á tímabilinu. Stefán Ingi Sigurðarson lék allan leikinn í framlínu Sandefjord, allt þar til hann fékk rauða spjaldið í uppbótartíma leiksins. Sandefjord er í 7. sæti með 12 stig. Rosenborg vann botnliðið Haugesund, 1:0, í Þrándheimi og er með 18 stig í öðru sæti. Ísak Snær Þorvaldsson var allan tímann á varamannabekk Rosenborg. Logi Tómasson lék fyrstu 73 mínúturnar með Strömsgodset sem tapaði fyrir Bryne á heimavelli, 2:0. Strömsgodset er í tólfta sæti af sextán liðum með sex stig en liðið hefur tapað fimm af fyrstu sjö leikjum sínum. Bodö/Glimt tapaði sínum fyrsta leik á tímabilinu, 2:1 norður í Tromsö, en liðið hefur aðeins leikið fimm leiki í deildinni vegna árangurs síns í Evrópudeildinni, og er í áttunda sæti með 10 stig.
----------------------------------------


================================================================================
GROUP 2354fc84
================================================================================

----------------------------------------
Title: Máttu ekki breyta verksviði Margeirs og þurfa að greiða honum 2 milljónir í bætur
Content: Margeir Sveinsson, aðstoðaryfirlögregluþjónn hjá lögreglustjóranum á höfuðborgarsvæðinu, hafði betur gegn íslenska ríkinu fyrir Héraðsdómi Reykjavíkur. Margeir stefndi ríkinu eftir að hann var sendur í leyfi árið 2023.Dómurinn ógilti ákvörðunina og er ríkinu gert að greiða honum tvær milljónir í bætur með vöxtum auk 1,6 milljóna í málskostnað. Margeir krafðist 10 milljóna miskabóta, þar sem ákvörðun lögreglustjóra um að færa hann til í starfi hafi verið saknæm og ólögmæt.Það hafi reynst honum afar þungbært. Eins hafi lögreglustjóra verið óheimilt að lögum að afhenda samstarfskonunni sem kvartaði úttekt sálfræðinga, sem innihélt viðkvæmar upplýsingar. Það athæfi hafi valdið honum miska enda fyrirsjáanlegt að konan myndi miðla úttektinni til fjölmiðla.Samstarfskona kvartaði undan kynferðislegri áreitni og ofbeldisfullri hegðunarÁstæða þess að Margeir var sendur í leyfi var að rannsóknarlögreglukona kvartaði undan kynferðislegri áreitni og ofbeldisfullri hegðun hans yfir margra mánaða tímabil.Sálfræði- og ráðgjafarstofa var fengin til að taka stjórnarhætti Margeirs til skoðunar og leggja mat á samskipti hans og konunnar. Tíu af tólf atvikum sem stofan tók til skoðunar féllu að hennar mati undir skilgreiningu ofbeldis.Var það meðal annars þeirra mat að Margeir hefði þvingað konuna til að taka á móti sér á heimili hennar síðla kvölds, hann hefði setið fyrir henni í vinnunni og haft áhrif á störf hennar, með því til að mynda að fjarlægja hana úr stóru verkefni. Þá hafi hann stanslaust verið að senda henni skilaboð, stundum marga tugi yfir eina helgi.Margeir og lögreglukonan höfðu átt í ástarsambandi sem hófst um veturinn 2022 og lauk fyrir áramót sama vetur. Lögreglukonan leitaði til yfirlögregluþjóns 27. desember sama ár og kvartaði yfir óþægilegri hegðun af hálfu Margeirs.Hún kvaðst hafa átt í ástarsambandi við Margeir en sagði hann hafa farið yfir mörk hennar og valdið henni vanlíðan. Í lok fundarins mun hafa verið ákveðið að hún færi í tímabundið launað leyfi. Sama dag fór Margeir á fund lögreglustjóra og yfirlögregluþjóns til að upplýsa um ástarsambandið.Sammæltust um áframhaldandi samstarf sem gekk ekki lengiÍ febrúar 2023 sammæltust þau um að vinna áfram saman eftir samtöl konunnar við mannauðsstjóra og sálfræði- og ráðgjafarstöð. Hún tilkynnti mannauðsstjóra og yfirlögregluþjóni formlega í mars um áreitni af hálfu Margeirs og að hún gæti ekki mætt til starfa meðan hann væri þar. Hún bað um að hratt skyldi brugðist við.Í kjölfarið gerði sálfræði- og ráðgjafarstöðin framangreint mat og lögreglustjóri tilkynnti héraðssaksóknara um hugsanlega refsiverða hegðun Margeirs í júní. Saksóknara þótti ekki efni til rannsóknar á málinu. Lögreglustjóra þótti Margeir hafa farið út fyrir mörk sem yfirmaður, til að mynda með því að hljóðrita samtal við konuna án hennar vitneskju.Dómarinn, Sindri M. Stephensen, komst að þeirri niðurstöðu að Margeir eigi rétt á miskabótum vegna ákvörðunar lögreglustjóra um að breyta störfum hans og verksviði og hins vegar fyrir að afhenda konunni sem hann átti í sambandi við úttekt sálfræðistofunnar.„Þótt launakjör stefnanda hafi ekki verið skert með ákvörðuninni var hún ótímabundin og meira íþyngjandi en nauðsyn bar til,“ segir meðal annars í dómnum.Dómari segir ljóst að ákvörðun um að breyta starfi og verksviði Margeirs hafi verið tekin vegna ósæmilegrar framkomu hans við samstarfskonuna. Lögreglustjóra hefði verið kleift að láta Margeir sinna sams konar störfum og hann hafði áður gegnt án þess að vera áfram yfirmaður hennar.
----------------------------------------


================================================================================
GROUP a3ce382f
================================================================================

----------------------------------------
Title: Justin Bieber rýfur þögnina
Content: Tónlistarmaðurinn Justin Bieber hefur rofið þögnina um orðróm þess efnis að hann hafi verið eitt fórnarlamba tónlistarmógúlsins Sean „Diddy“ Combs. Réttarhöldin yfir Combs hófust í New York á mánudag og standa nú yfir, en hann er ákærður m.a. fyrir kynlífsmansal og kærurnar varða fjölmörg meint fórnarlömb. Bieber gaf út yfirlýsingu í gær þar sem hann sagðist ekki hafa verið fórnarlamb Combs. Orðrómur hefur verið á kreiki að hann hafi orðið fyrir barðinu á rapparanum er hann sem unglingur steig sín fyrstu skref í tónlistarbransanum. Eitt af því sem ýtti undir orðróminn var myndband af þeim Bieber og Combs sem sýndi þá hanga saman í tvo sólarhringa en þeir unnu saman að plötu á þeim tíma. Heimildarmenn segja Bieber hafi átt erfitt með að meðtaka fréttirnar þegar Combs var færður í gæsluvarðhald í New York í haust vegna fjölda ásakana á hendur honum. Combs var einn þeirra sem átti þátt í að byggja upp feril Biebers. Þrátt fyrir það segja heimildarmenn að Bieber hafi séð eftir að vinna með rapparanum að plötu hans Off the Grid, árið 2023. „Ef hann hefði haft einhverja hugmynd um hvað væri í vændum hefði hann ekki unnið með Combs.“ Daily Mail
----------------------------------------


================================================================================
GROUP 2612d71f
================================================================================

----------------------------------------
Title: Útilokar ekki að skipta um markvörð
Content: Hákon Rafn Valdimarsson varði mark íslenska landsliðsins gegn Kósovó í mars, í fyrstu leikjum Arnars Gunnlaugssonar sem landsliðsþjálfari. Hákon er varamarkvörður Brentford á Englandi og Elías Rafn Ólafsson er nú varamarkvörður Midtjylland í Danmörku. Anton Ari Einarsson aðalmarkvörður Breiðabliks verður svo líka í hópnum gegn Norður-Írlandi og Skotlandi í vináttuleikjum í næsta mánuði. „Þetta er mjög snúin staða. Hákon og Elías eru varamarkverðir, sem og nokkrir aðrir leikmenn. Mögulega eru það örlög fyrir svona litla þjóð, að vera með landsliðsmenn sem eru ekki fastamenn í sínum liðum. Það er svekkjandi að markverðirnir séu ekki að spila meira en ég hef fulla trú á að báðir leikmenn geti leyst þetta verkefni,“ sagði Arnar við mbl.is.
----------------------------------------


================================================================================
GROUP 93a2c7b0
================================================================================

----------------------------------------
Title: Breiðablik fór illa með Val
Content: Einn leikur var í Bestudeild kvenna í fótbolta í kvöld. Breiðablik, sem er núverandi Íslandsmeistari, tók á móti Val á Kópavogsvelli og fór illa með Hlíðarendakonur.Agla María Albertsdóttir skoraði strax á 1. mínútu fyrir Blika og Berglind Björg Þorvaldsdóttir, sem lék með Val á síðustu leiktíð, bætti tveimur mörkum við fyrir hlé. Á 72. mínútu bætti Karítas Tómasdóttir svo fjórða markinu við og þar við sat.Valur er í 5. sæti með 7 stig en Breiðablik er með 16 stig á toppnum, 3 meira en FH og Þróttur sem eiga leik til góða og mætast á morgun klukkan 14 í Laugardal. Á morgun mætast líka Stjarnan og FHL, Fram og Þór/KA og Víkingur og Tindastóll.Berglind Björg Þorvaldsdóttir er markahæst í Bestu deild kvenna.Mummi Lú
----------------------------------------


================================================================================
GROUP 1d9278f8
================================================================================

----------------------------------------
Title: Úlfar heldur fullum launum í heilt ár
Content: Úlfar Lúðvíksson, fyrrverandi lögreglustjóri á Suðurnesjum, heldur fullum launum út skipunartíma sinn og í sex mánuði til viðbótar. Hann verður því á launum til og með 15. maí á næsta ári. Greint var frá því á þriðjudag að Úlfar myndi láta af embætti lögreglustjóra á Suðurnesjum eftir að Þorbjörg Sigríður Gunnlaugsdóttir dómsmálaráðherra tjáði honum að skipun hans yrði ekki framlengd og staða hans yrði auglýst. Þá hefur komið fram að honum hafi verið boðin staða lögreglustjórans á Austurlandi í staðinn. Í frétt Mbl.is, sem unnin var upp úr fundargerð af fundi Úlfars og fulltrúa dómsmálaráðuneytisins, var haft eftir Úlfari að hann vildi njóta fullra launa út skipunartímann og í sex mánuði til viðbótar. Haft var eftir Hauki Guðmundssyni, ráðuneytisstjóra í dómsmálaráðuneytinu, að hann sæi í fljótu bragði ekkert sem koma ætti í veg fyrir að fallist yrði á það. Starfslokasamningur var gerður við Úlfar á þriðjudag og dómsmálaráðuneytið hefur afhent Vísi afrit af samningnum. Tekið var fram að ráðuneytið teldi sér heimilt að veita aðgang að gögnunum þrátt fyrir ákvæði upplýsingalaga um að réttur almennings til aðgangs að gögnum nái almennt ekki til gagna í málum sem varða umsóknir um opinbert starf, framgang í starfi eða starfssambandið að öðru leyti. Í samningnum segir að gefið yrði út lausnarbréf sem veitti Úlfari lausn frá embætti lögreglustjórans á Suðurnesjum frá 14. maí 2025 að telja. „Úlfar Lúðvíksson skal njóta óbreyttra launakjara sem Lögreglustjórinn á Suðurnesjum til og með 15. maí 2026 að telja. Ótekið orlof, [x] vinnudagar greiðist út við útborgun launa 1. júní 2026. Jafnframt telst allur sá réttur sem hann hefur áunnið sér á starfstímanum út tekinn og á hvorugur aðila neina kröfu á hinn vegna starfslokanna eftir þetta tímamark að uppfylltum ákvæðum samningsins. Laun samkvæmt framansögðu skapa ekki ávinning til frekara orlofs.“ Í samningnum segir að með óbreyttum kjörum sé átt við heildarmánaðarlaun, það er mánaðarlaun, einingar og önnur laun er starfinu fylgja, framlag í lífeyrissjóð LSR, tveggja prósenta viðbótarframlag atvinnurekanda í séreignarlífeyrissjóð, desemberuppbót og aðrar greiðslur er starfskjörum fylgja, allt með óbreyttum hætti frá því sem verið hefur. Komi til hækkunar launa lögreglustjórans á Suðurnesjum á þessu tímabili, hækki launin og kjörin samkvæmt því. Loks segir að dómsmálaráðuneytið staðfesti og ábyrgist að fullnægjandi fjárheimildir vegna þessa samnings séu til staðar.
----------------------------------------


================================================================================
GROUP 5bf681eb
================================================================================

----------------------------------------
Title: Af­staða fær 600 þúsund í verð­laun frá Reykja­víkur­borg
Content: Afstaða, félag um bætt fangelsismál og betrun, hlaut í dag 600 þúsund krónur að gjöf fyrir að hljóta mannréttindaverðlaun Reykjavíkurborgar 2025. Heiða Björg Hilmisdóttir borgarstjóri afhenti Guðmundi Inga Þóroddssyni, formanni félagsins, verðlaunin í Höfða fyrr í dag fyrir starf Afstöðu í þágu fanga og aðstandenda þeirra. Verðlaunin eru afhent í dag, 16. maí, á mannréttindadegi Reykjavíkurborgar en markmiðið með deginum er að „vekja athygli á mannréttindum borgarbúa og mannréttindastefnu borgarinnar,“ að því er segir í tilkynningu frá Reykjavíkurborg. Það var mannréttindaráð borgarinnar sem samþykkti á fundi sínum að Afstaða hlyti verðlaunin í ár en þau eru veitt árlega til einstaklinga, hópa, félagasamtaka eða stofnana sem þykja hafa á eftirtektarverðan hátt hafa staðið vörð um mannréttindi. „Afstaða heimsækir reglulega öll fangelsi landsins og veitir stjórnvöldum aðhald sem öflugur málsvari bættra fangelsismála á Íslandi. Afstaða, sem í ár fagnar 20 árum, samanstendur af sjálfboðaliðum, jafningjum og fagfólki og leggur félagið áherslu á jafningjastuðning, endurhæfingu og endurkomu einstaklinga í samfélagið eftir afplánun,“ segir meðal annars í rökstuðningi valnefndar, en nánar er fjallað um verðlaunin á vef borgarinnar. Við sama tækifæri var einnig afhent svokölluð Aðgengisviðurkenning Reykjavíkurborgar. Það er Katarzyna Beata Kubis sem hlýtur viðurkenninguna í ár fyrir upplýsingatorg sem ætlað er forráðafólki og aðstandendum fatlaðra barna. Upplýsingatorgið miðlar upplýsingum um þjónustu á einum stað þar sem efnið er aðgengilegt á íslensku og ensku. Fram kemur í tilkynningunni að viðurkenningunni sé ætlað að gera aðgengismálum hærra undir höfði og varpa ljósi á það sem vel er gert í málaflokknum. Verkefnið var unnið af Þroskahjálp í samvinnu við Mennta- og barnamálaráðuneytið sem veitti styrk til þess árið 2023.
----------------------------------------


================================================================================
GROUP fc04026b
================================================================================

----------------------------------------
Title: „Hérna eru mannslíf í húfi“
Content: Foreldrar barna sem eru vistuð á Stuðlum segja nauðsynlegt að koma á fót bráðabirgðaúrræði þar til meðferðarheimili í Gunnarsholti verður tilbúið, til dæmis í Háholti í Skagafirði. Líf barnanna sé í húfi.Foreldrar barna sem fréttastofa hefur rætt við, sem hafa reynslu af barnaverndarkerfinu, segja stöðuna í málefnum barna vera óásættanlega. Foreldrarnir koma ekki fram undir nafni til að gæta persónuverndar barnanna.Faðir fimmtán ára drengs segir að þangað til að langtímaúrræði eins og Gunnarsholt sé tilbúið þurfi að vera eitthvert bráðabirgðaúrræði. „Það verður að vera einhver lausn á meðan. Hérna eru mannslíf í húfi,“ segir hann. „Bæði foreldrar og aðstandendur og börnin, unglingarnir, geta ekki beðið eftir því í fleiri fleiri vikur og jafnvel mánuði að finna lausn á jafn mikilvægum málum.“ Samkvæmt upplýsingum frá fjármálaráðuneytinu hefur mennta- og barnamálaráðuneytið óskað eftir því að haldið verði áfram með viðræður um úthlutun lóðar undir meðferðarheimili í Garðabæ. Fyrri viðræður um meðferðarheimili runnu út í sandinn, en árið 2018 var skrifað undir viljayfirlýsingu um meðferðarheimili þar. Mennta- og barnamálaráðuneytið telur Háholt í Skagafirði ekki koma til greina sem meðferðarheimili, en stefnir að opnun heimilis fyrir drengi í Gunnarsholti á Suðurlandi í haust.Samkvæmt upplýsingum frá Framkvæmdasýslu ríkisins verða framkvæmdir við það boðnar út á næstunni og stefnt að verklokum í lok október. „Ég fór á fund hjá Barna- og fjölskyldustofu mánaðamótin nóvember-desember og þá er talað um mars, með Gunnarsholtið. Og engin innistæða fyrir því,“ segir faðirinn.Hægt að setja upp bráðabirgðahúsnæði í covid en ekki fyrir börninHann segir viðbrögð stjórnvalda í kórónuveirufaraldrinum sýna að það sé hægt að bregðast við í neyð. „Við erum ekki lengi í covid að setja upp bráðabirgðahúsnæði, græja bóluefni. Þetta er gert með einu pennastriki, á meðan það er barátta fjölskyldna hérna á Íslandi fyrir þessum málaflokki, í raun og veru bara að krakkarnir fái skjól.“Fréttastofa hefur rætt við foreldra barna og starfsfólk í meðferðarkerfinu sem telja rangt að afskrifa Háholt í Skagafirði. „Af hverju er ekki fólkið spurt, af hverju eru ekki foreldrar spurðir, af hverju ekki starfsfólkið sem er búið að vera í þessu í mörg ár og bara brennur fyrir þennan málaflokk?“Undir þetta tekur móðir fjórtán ára drengs. Hún gagnrýnir einnig að á Stuðlum sé enginn heilbrigðisstarfsmaður, þó svo að börnin séu oft í alvarlegu ástandi þegar farið er með þau þangað. „Mér finnst þetta bara óásættanlegt.“Bara einn lögreglumaður sem leitarBarnið hennar hafi ítrekað strokið, bæði af Blönduhlíð, sem er meðferðardeild sem Barna- og fjölskyldustofa rekur í álmu á Vogi, og jafnvel úr neyðarvistun. „Ég er búin að vera með barnið mitt inni síðan 11. febrúar, það eru komnar allavega 25 leitarbeiðnir á barnið síðan þá. Hann er kominn af Blönduhlíð yfir á meðferðardeild Stuðla og þar eru líka leitarbeiðnir frá neyðarvistun og meðferðardeildinni.“ Það sé einungis einn lögreglumaður, Guðmundur Fylkisson, sem sinni leit að börnum.„Það getur enginn sett sig í þá stöðu, ef hann hefur ekki gengið í gegnum það, ef það kemur leitarbeiðni á barnið og þú hringir í Gumma Fylkis og það kemur talhólf að hann sé í fríi. Þá er enginn með þér þarna.“
----------------------------------------


================================================================================
GROUP 611a3381
================================================================================

----------------------------------------
Title: Sýknaðir af á­kæru fyrir að brjótast inn í eigið hús
Content: Tveir menn hafa verið sýknaðir af ákæru fyrir að húsbrot, með því að hafa farið inn í hús sem þeir eiga í sameign með fleirum, meðal annars konu sem hélt til í húsinu. Húsið stóð opið og mennirnir mynduðu aðstæður inni í því, sem þeir sögðu fyrir neðan allar hellur. Þetta segir í dómi Héraðsdóms Vesturlands, sem var kveðinn upp í dag. Þar segir að Lögreglurstjórinn á Vesturlandi hafi höfðað mál á hendur mönnunum með ákæru í ágúst í fyrra. Þeir hafi verið ákærðir fyrir húsbrot með því að hafa ruðst heimildarlaust inn í húsið. Annar þeirra hafi einnig fyrir brot gegn friðhelgi einkalífs með því að hafa aflað og dreift ljósmyndum, sem hann hefði tekið inni í sama húsi og á sama tíma, til sameigenda sinna að umræddu húsnæði án heimildar húsráðanda. Þess hafi verið krafist að mennirnir yrðu dæmdir til refsingar og til greiðslu alls sakarkostnaðar. Mennirnir hafi báðir krafist sýknu og haldið uppi vörnum sjálfir. Því hafi ákæruvaldið fallið frá kröfu um greiðslu sakarkostnaðar, enda væri ekki um hann að ræða í málinu. Í dóminum segir að málið megi rekja til kæru konunnar á hendur mönnunum. Hún hafi komið á lögreglustöðina í Borgarnesi og kært mennina fyrir að hafa farið inn á heimili hennar án leyfis og tekið þar ljósmyndir. Fyrir liggi að umrætt hús sé í eigu konunnar og annarra, meðal annars mannanna tveggja sem hún kærði. Konan hafi sagt mennina hafa dreift umræddum ljósmyndum og þeir hefði meðal annars sent þær með tölvupósti til hennar sjálfrar og tveggja annarra. Í umræddum tölvupósti hefðu þeir sett út á umgengni í húsinu. Hún hafi sagst eiga heima í húsinu, það væri hennar lögheimili og að mennirnir hefði engan rétt eða heimild til þess að fara þangað inn. Hún hafi sagt þetta hafa haft mikil og slæm áhrif á líðan hennar. Þá hafi hún sagst ekki hafa verið heima í nokkrar vikur vegna stöðugs áreitis af hálfu mannanna og hafa læst húsinu þegar hún hefði farið. Konan hafi afhent lögreglu útprentaðan tölvupóst annars mannanna til hennar og meðeigenda að húsinu. Með honum hafi fylgt sex ljósmyndir. „Í tölvupóstinum, sem ber yfirskriftina Rusl og drasl um allt, segir: Við [X...] ætlum bara að búa til ruslahaug kringum húsin okkar, þið hafið nú borið litla virðingu fyrir ...sem [X...] byggði fyrir .... Nokkrar myndir frá því í síðustu viku. Umgangur um húsið okkar [X...] er fyrir neðan allt sem ég hef séð nokkurn staðar.“ Haft er eftir öðrum manninum í skýrslutöku hjá lögreglu að hann hefði komið að húsinu umrætt skipti og útidyrnar hefðu staðið opnar í hálfa gátt. Konan hefði ekki verið heima. Hann ætti þetta hús ásamt fleirum og hann hefði farið inn í húsið þegar hann hefði komið að dyrunum opnum. „Þegar inn hefði komið hefði honum blöskrað óþrifnaðurinn og slæm umgengni og hefði hann því tekið nokkrar ljósmyndir til að sýna sameigendum sínum.“ Konan hefði búið í húsinu í óþökk hans og hún hefði aldrei greitt honum leigu vegna búsetu þar. Hann hefði talið sig eiga fullan rétt á því að fara inn í húsið, sem staðið hefði opið, til að athuga með umgengni. Hann hafnaði því alfarið að um húsbrot hefði verið að ræða. Þá er svipuð saga höfð eftir hinum manninum í skýrslutöku hjá lögreglu. Þeirri sögu til viðbótar hafi hann sagst ekki hefði komið í húsið lengi en hann hefði strax séð að húsið væri vatnslaust. Sturtan hefði verið biluð, ekki vatn á klósettinu og ekki í eldhúsvaskinum. Ljóst væri að að enginn byggi í húsinu, enda ekkert vatn á því. Það væri ekki búið í þessu húsi heldur húsinu við hliðina á því. Þetta hús hefði verið óíbúðarhæft. Þá segir í dóminum að undir rekstri málsins hefði verið lagt fram myndband þar sem sjá hafi mátt annan manninn segja við einn meðeigenda að húsinu að koma þyrfti konunni út úr því. Í niðurstöðukafla dómsins segir að meint húsbrot mannanna hafi verið fellt undir ákvæði hegningarlaga sem hljóðar svo: Ef maður ryðst heimildarlaust inn í hús eða niður í skip annars manns, eða annan honum óheimilan stað, eða synjar að fara þaðan, þegar skorað er á hann að gera það, þá varðar það sektum eða fangelsiallt að 6 mánuðum. Þó má beitafangelsi allt að 1 ári, ef miklar sakir eru, svo sem ef sá, sem brot framdi, var vopnaður eða beitti ofbeldi eða hótun um ofbeldi eða brot er framið af fleirum saman. Í fræðiskrifum hafi verið talið að þótt almennt þurfti að vera um að ræða athöfn sem kosti líkamlega fyrirhöfn [til þess að um húsbrot ræði] megi draga úr kröfunni um líkamlega mótstöðu þegar um sé að ræða einkabústað. Í slíkum tilvikum megi telja nægjanlegt að maður hafi laumast inn á slíka staði án þess að eiga lögmælt erindi, jafnvel þótt um opnar dyr sé gengið. Fari maður án launungar eða valdbeitingar inn á slíka staði komi ákvæði um húsbrot hins vegar tæpast til álita nema komumaður þráist við að fara burt þegar skorað er á hann að gera það. Þá hafi komið fram í fræðiskrifum að ef um er að ræða hús sem sé sameign geranda og annars manns verði gerandi að hafa verið útilokaður frá umráðum yfir því með samningi eða stjórnvaldsákvörðun. Þá verði tæpast talist saknæmt er maður ryðst inn í hús í þeirri trú að hann hafi heimild til þess eða að hagsmunir hans sem eiganda krefjist þess. Með vísan til atvika málsins hafi það verið álit dómsins að ekki hafi verið sýnt fram á að mennirnir hefðu haft ásetning til húsbrots umrætt sinn. Þá hafi ekki verið sýnt fram á annað en að markmið þeirra hafi verið að gæta hagsmuna sinna. Því væri háttsemi þeirra ekki talin húsbrot og þeir því sýknaðir af ákæru um slíkt. Hvað varðar meint brot annars mannanna gegn friðhelgi einkalífs segir að hann hafi verið ákærður fyrir brot gegn ákvæði almennra hegningarlaga sem hljóðar svo: Hver sem brýtur gegn friðhelgi einkalífs annars með því að hnýsast í, útbúa, afla, afrita, sýna, skýra frá, birta eða dreifa í heimildarleysi skjölum, gögnum, myndefni, upplýsingum eða sambærilegu efni um einkamálefni viðkomandi, hvortheldur sem er á stafrænu eða hliðrænu formi, skal sæta sektum eða fangelsi allt að 1 ári, enda sé háttsemin til þess fallin að valda brotaþola tjóni. Þegar hefði verið komist að þeirri niðurstöðu að mennirnir hefðu ekki framið húsbrot með því að fara inn í húsið, meðal annars á þeim forsendum að ekki hefði verið um að ræða ásetning þeirra til brots og að ekki yrði annað séð en að markmið þeirra hefði verið að gæta hagsmuna sinna. Með sömu rökum telji dómurinn að maðurinn verði ekki sakfelldur fyrir brot gegn friðhelgi einkalífs. Annað liggi ekki fyrir en að hann hefði sent myndirnar til sameigenda sinna í þeim tilgangi að vekja athygli þeirra á slæmri umgengni um eignina sem mögulega yrði fljótlega seld. Ekkert bendi til að hann hafi sent myndirnar til annarra. Því verði ekki talið að ásetningur hans hafi staðið til brots gegn friðhelgi einkalífs. „Er það einnig mat dómsins að eins og atvikum málsins var háttað hafi háttsemi hans verið réttlætanleg með vísan til einkahagsmuna hans.“ Maðurinn var því sýknaður af öllum kröfum ákæruvaldsins. Veistu meira um málið? Vísir tekur við öllum ábendingum á netfangið ritstjorn@visir.is eða í tölvupósti á einstaka blaðamenn. Fullum trúnaði er heitið.
----------------------------------------


================================================================================
GROUP 4932458a
================================================================================

----------------------------------------
Title: Nettó verslun opnar loks í Glæsibæ eftir langa bið
Content: Ný og glæsileg lágvöruverðsverslun Nettó hefur nú opnað í Glæsibæ, í nýuppgerðu og töluvert stærra rými en Iceland-verslunin sem var þar fyrir. Staðsetningin í Glæsibæ er tilvalin fyrir lágvöruverðsverslun, enda sækja fjölmargir nú þegar fjölbreytta þjónustu og sérverslanir í verslunarkjarnann, þar sem aðgengi er gott og fjöldi bílastæða í boði að því fram kemur í tilkynningu frá Nettó. „Við vitum að viðskiptavinir okkar eru spenntir fyrir komu Nettó í hverfið og okkur hefur þótt leiðinlegt að þeir hafi þurft að bíða eftir opnuninni. Við vonum að biðin hafi verið þess virði, enda er verslunin stórglæsileg og getum við nú boðið enn lægra verð í enn stærri verslun en þeirri sem áður var til staðar. Við hlökkum til að taka á móti viðskiptavinum í Glæsibæ,“ Bóas Bóasson, rekstrarstjóri Nettó. Tekin var ákvörðun árið 2022 að leggja niður verslunarkeðjuna Iceland hér á landi en verslanir í Engihjalla og Seljahverfi breyttust í Nettó-verslanir árin 2023 og 2024 og var nú komið að versluninni í Glæsibæ. Breytingarnar hafa ekki áhrif á starfsfólk sem heldur áfram störfum hjá Samkaupum. Nettó er í vaxtarham og hefur jafnframt unnið hart að því að lækka vöruverð síðastliðið ár. Tilkoma Nettó í Glæsibæ er því kærkomin viðbót fyrir íbúa á svæðinu, en líka þá sem eiga leið um hverfið í öðrum erindagjörðum, enda er verslunin miðsvæðis í borginni. „Við vitum að staðsetning matvöruverslana skiptir viðskiptavini máli, þeir vilja fara í þá búð sem er næst þeirra heimili eða á leið þeirra um borgina. Við Glæsibæ höfum við rótgróna íbúðabyggð og er staðsetningin því tilvalin fyrir lágvöruverðsverslun eins og Nettó sem leggur einnig áherslu á vöruúrval og gæði fyrir viðskiptavini,“ bætir Bóas við. Samkaup reka 65 verslanir víðs vegar um landið undir merkjum Nettó, Krambúðarinnar, Kjörbúðarinnar og Iceland. Hjá félaginu starfa um 1.250 starfsmenn í rúmlega 660 stöðugildum.
----------------------------------------


================================================================================
GROUP 16a0c3ff
================================================================================

----------------------------------------
Title: Stórleikur Styrmis dugði skammt
Content: Styrmir Snær Þrastarson og samherjar hans í Belfius Mons eru úr leik í baráttunni um belgíska meistaratitilinn í körfuknattleik eftir tap fyrir Mechelen í kvöld í öðrum leik liðanna í átta liða úrslitum. Leikið var í Mons en Mechelen vann stórsigur, 92:67, og vann þar með einvígið 2:0. Leikmenn Mons eru því komnir í sumarfrí. Styrmir var í aðalhlutverki hjá Mons en hann skoraði 16 stig, tók 9 fráköst og átti 8 stoðsendingar og var því nálægt þrefaldri tvennu en hann lék mest allra leikmanna Mons, í 38 mínútur.
----------------------------------------


================================================================================
GROUP 3f68d514
================================================================================

----------------------------------------
Title: Annálaðir siðapostular selja Íslandsbanka
Content: Útboð á hlut ríkisins í Íslandsbanka hófst í vikunni. Afslátturinn á markaðsverði Íslandsbanka í útboðinu getur verið fimm prósent. Þetta þýðir að þingmenn á borð við Sigmar Guðmundsson, Guðbrand Einarsson, Loga Einarsson, Ingu Sæland ásamt Kristrúnu Frostadóttur, sem gagnrýndu harðlega að síðasta útboð í bankanum fór fram með fjögurra prósenta afslætti, bjóða nú enn betur. Miklir menn erum við, Hrólfur minn – og allt það. Hrafnarnir furða sig annars á því að ríkisstjórnin hafi ekki leitað til Guðmundar Björgvins Helgasonar ríkisendurskoðanda eftir ráðgjöf – hann reiknaði upp á aukastaf hvert gengið í útboðinu árið 2022 hefði átt að vera. Að útboði loknu verða nöfn allra þeirra sem tóku þátt birt opinberlega. Hrafnarnir telja að það færi vel á því, og væri í anda þess siðferðislega yfirlætis þeirra stjórnarþingmanna sem hæst létu eftir síðasta útboð Íslandsbanka, að sá listi yrði negldur við hurðina á alþingishúsinu. Vel færi á því að annálaður siðapostuli yrði fenginn til þess verks. Hrafnarnir leyfa sér að stinga upp á að Henry Alexander Henrysson taki það að sér. Huginn og Muninn er einn af föstum ritstjórnardálkum Viðskiptablaðsins. Þessi birtist fyrst í blaðinu sem kom út 15. maí 2025.
----------------------------------------


================================================================================
GROUP d7778efd
================================================================================

----------------------------------------
Title: Út­boðið á Búnaðar­bankanum lang­fjöl­mennast
Content: Alls skiluðu 31.274 einstaklingar inn tilboðum í tilboðsbók A í útboði á eftirstandandi hlut ríkisins í Íslandsbanka. Fjármálaráðuneytið sagði í tilkynningu í gær að eftirspurn hefði verið fordæmalaus innanlands. Í ljósi mikillar þátttöku almennings í útboðinu verður hér rifjuð upp nokkur fjölmenn almenn hlutafjárútboð á eignarhlutum í bönkum hér á landi. Í desember 1998 nýtti bankaráð Búnaðarbankans sér heimild hluthafafundar til aukningar á hlutafé í bankanum. Alls var boðið til sölu í almennri áskrift hlutafé að nafnvirði 350 milljónir króna á genginu 2,15. Búnaðarbankinn sá sjálfur um útgáfu útboðslýsingar og hafði umsjón með móttöku áskrifta. Við hlutafjárútboð í Búnaðarbankanum var einnig boðið upp á lán til að fjármagna kaupin á bréfunum. Voru lánskjör sérstaklega tilgreind í útboðslýsingu. Rúmlega 90.000 manns skráðu sig fyrir hlut í bankanum, að því er kemur fram í skýrslu framkvæmdanefndar um einkavæðingu sem birt var í maí 1999. Í september og október 1998 fór fram útboð á nýju hlutafé í Landsbanka Íslands hf. Almenningi gafst kostur á að taka þátt í áskriftarsölu, starfsmenn fengu tækifæri til að kaupa og lítill hluti var boðinn í tilboðssölu. Í áskriftarsölunni tóku þátt um 12.200 manns. Í skýrslunni kemur fram að það hafi verið mun meiri þátttaka en áður hafði þekkst í samsvarandi útboðum. Fjárfestingarbanki atvinnulífsins hf. Ríkið seldi 49% hlut í Fjárfestingarbanka atvinnulífsins hf. árið 1998. Útboðið fór fram á tímabilinu 30. október – 12. nóvember 1998 og skráðu 10.734 einstaklingar sig í útboðinu fyrir um 18,9 milljarða króna að söluvirði. Til sölu höfðu hins vegar aðeins verið 4.665 milljónir króna og var því gripið til skerðinga. Íslandsbanki var skráður í Kauphöllina að undangengnu almennu hlutafjárútboði í júní 2021 þar sem ríkið seldi 35% eignarhlut fyrir 55,3 milljarða króna. Tæplega 24 þúsund hluthafar eignuðust hlut, og var bankinn á þeim tíma með mesta fjölda hluthafa allra skráðra fyrirtækja á landinu.
----------------------------------------


================================================================================
GROUP 40f70fc0
================================================================================

----------------------------------------
Title: Óásættanlegar kröfur frá Rússum á stuttum fundi
Content: Viðræðunum milli úkraínskra og rússneskra erindreka í Istanbúl í Tyrklandi er lokið, innan við tveimur tímum eftir að þær hófust. Rússar eru sagðir hafa lagt fram mjög umfangsmiklar kröfur sem Úkraínumenn gætu ekki sætt sig við. Varnarmálaráðherra Úkraínu, sem stýrði úkraínsku sendinefndinni segir að samþykkt hafi verið að skiptast á stríðsföngum. Þúsund mönnum fyrir þúsund menn og var þar að auki talað um að halda viðræðum milli ríkjanna áfram. Hvenær og hvar nýr Væntingarnar fyrir fundinn voru litlar sem engar. Vladimír Pútín, forseti Rússlands, lagði viðræðurnar til þegar hann hafnaði kröfu Donalds Trump, forseta Bandaríkjanna, um almennt þrjátíu daga vopnahlé. Vólódímír Selenskí, forseti Úkraínu, lagði þá til að hann og Pútín myndu ræða málin en því neitaði Pútín og sendi þess í stað tiltölulega lágt setta embættismenn. Sjá einnig: Litlar væntingar til fyrstu beinu friðarviðræðnanna í meira en þrjú ár Litlar formlegar fregnir hafa borist af fundinum en blaðamenn ytra hafa þó eftir heimildarmönnum sínum að kröfur Rússa hafi verið miklar. Fyrir viðræðurnar sögðust Úkraínumenn vilja ræða almennt vopnahlé en Rússar eru sagðir hafa haft aðrar hugmyndir. Heimildarmaður Reuters í Úkraínu segir að mjög fljótt hafi komið í ljós að gjáin milli sendinefnda væri mjög breið. Hann segir kröfur Rússa hafa verið þess eðlis að ekki kæmi til greina að verða við þeim eða jafnvel ræða þær. Í rauninni hafi þær ekki verið í tenglsum við raunveruleikann. Meðal annars eru Rússar sagðir hafa krafist þess að Úkraínumenn hörfuðu frá fjórum héruðum landsins sem Rússar hafa reynt að hernema frá því innrás þeirra hófst í febrúar 2022. Fyrr væri ekki hægt að koma á vopnahléi. Yfirmaður umfjöllunar um heimsmálin hjá Wall Street Journal fer yfir hve umfangsmiklar kröfur Rússa voru. Russia demanded in Istanbul that Ukraine withdraw its troops from four regions — areas that Moscow has been trying to conquer but failed since 2022 — as a precondition for ceasefire. That’s an area twice the size of the country of Lebanon and home to more than a million… Þar er um að ræða Lúhansk, Dónetsk, Saporisjía og Kherson. Pútín lýsti árið 2022 yfir innlimun þeirra fjögurra héraða en Rússar stjórna þó engu þeirra að fullu. Rússnesku erindrekarnir eru einnig sagðir hafa hótað því að hernema Kharkív og Sumí í Úkraínu. Oliver Carroll, blaðamaður Economist sem vinnur í Úkraínu, hefur eftir heimildarmanni að Vladimír Medínskí, aðstoðarmaður Pútíns sem leiddi rússnesku sendinefndina, hafi sagt að Rússar vildu ekki stríð. Þeir væru þó tilbúnir til að berjast áfram, eins lengi og til þurfti. Hann mun hafa bent á að Rússar börðust við Svía í 21 ár á sínum tíma og spurði hversu lengi Úkraínumenn væru tilbúnir til að berjast. Carroll hefur fengið aðra tilvitnun í Medínskí: Medínskí segir samkvæmt rússneskum miðlum að Rússar séu tilbúnir til frekari viðræðna. Hann segir fundinn hfa verið jákvæðan og segir einnig að Úkraínumenn hafi farið fram á fund milli Selenskís og Pútíns. Hann sagði einnig að sendinefndirnar hefðu samþykkt að senda hvorri annarri tillögur að drögum að samningi um mögulegt vopnahlé. Meðlimir beggja nefnda eru sagðir á leið frá Tyrklandi. Eftir fundinn munu Selenskí, Emmanuel Macron, Friedrich Martin, Keir Starmer og Donald Tusk, leiðtogar Úkraínu, Frakklands, Þýskalands, Bretlands og Póllands, hafa hringt í Donald Trump og rætt við hann í síma. Fyrir fundinn kallaði Selenskí eftir hertum refsiaðgerðum gegn Rússum og sagði að aðgerðir þeirra og sendinefndin sýndi að Pútín hefði ekki áhuga á friði. Selenskí segir að hann og hinir þjóðarleiðtogarnir fjórir hafi rætt fundinn í Istanbúl við Trump. Úkraínumenn séu tilbúna til þess að ná raunverulegum friði og mikilvægt sé að heimurinn taki harða afstöðu í málinu. „Okkar afstaða - Ef Rússarnir hafna almennu vopnahléi og að binda endalok á drápin, verði harðar refsiaðgerðir að fylgja. Halda verður þrýstingi á Rússa þar til þeir eru tilbúnir til að binda enda á stríðið.“ Spoke with @POTUS together with President Macron, Federal Chancellor Merz, Prime Ministers Starmer and Tusk. We discussed the meeting in Istanbul.Ukraine is ready to take the fastest possible steps to bring real peace, and it is important that the world holds a strong stance.… pic.twitter.com/CG3pAnN5Ip Bæði Rússar og Úkraínumenn eru í raun að reyna að sýna Trump að þeir séu tilbúnir til friðarviðræðna en andstæðingar þeirra séu það ekki. Trump og hans ráðgjafar hafa gefið til kynna að þeir séu tilbúnir til að stíga frá samningaborðinu og hafa einnig gefið til kynna að þeir gætu hætt stuðningi við Úkraínu, sem yrði mikill sigur fyrir Pútín. Fréttin hefur verið uppfærð.
----------------------------------------


================================================================================
GROUP 4efde4e2
================================================================================

----------------------------------------
Title: Enginn betri en Ísland í leikfléttum (myndir)
Content: Á samfélagsmiðlum EM 2025 í knattspyrnu kvenna eru leikmenn Íslands til umfjöllunar vegna færni sinnar. Þó er ekki um knattspyrnulega færni leikmannanna að ræða, þó hún sé óumdeild. Þess í stað er vakin athygli á því hve laghentir íslensku leikmennirnir eru í að flétta hár. Í því skyni er fjöldi ljósmynda birtar af þeim Sveindísi Jane Jónsdóttur, Karólínu Leu Vilhjálmsdóttur, Guðnýju Árnadóttur, Áslaugu Mundu Gunnlaugsdóttur, Alexöndru Jóhannsdóttur, Dagnýju Brynjarsdóttur og Söndru Maríu Jessen. Þá er skrifað í færslunni: „Enginn stenst Íslandi snúning þegar kemur að leikfléttum.“ Myndirnar má sjá hér:
----------------------------------------


================================================================================
GROUP c9dce702
================================================================================

----------------------------------------
Title: Vann söngkeppni í fermingarfötunum
Content: Það er ekki aðeins söngurinn sem skiptir máli í söngkeppni heldur einnig sviðsframkoma og túlkun. Þetta segir Elijah Kristinn Tindsson, ungur og upprennandi söngvari sem bar sigur úr bítum í Söngkeppni Samfés í Laugardalshöll um þarsíðustu helgi.Hann klæddist uppáhalds „outfit“-inu sínu sem hann fékk nýverið í fermingargjöf.„Ég er algjörlega í sjokki. Þetta er frábært! Ég er svo spenntur,“ sagði Elijah eftir að hann steig af sviðinu.Elijah keppti fyrir hönd félagsmiðstöðvarinnar Garðalundar í Garðabæ og flutti lagið As the world caves in eftir Matt Maltese.Lagið þekkir Elijah vel, enda hefur hann sungið það reglulega og æft í um það bil fjögur ár.En hvernig vinnur maður Söngkeppni Samfés?„Maður bara æfir ótrúlega mikið og maður þarf að læra: Ekki nota lungun, notaðu magann,“ segir hann. Alls 29 söngatriði komust í lokakeppnina í Laugardalshöll eftir að hafa tekið þátt í undankeppnum í öllum landshlutum.Í öðru sæti lenti Hallfríður Helga Arnórsdóttir, 8. bekk, úr félagsmiðstöðinni Þróttheimum með lagið Spegilmynd. Í þriðja sæti var Sara Karabin úr félagsmiðstöðinni Mosinn með lagið Ashes. „Mér leið mjög vel á sviðinu, var mjög örugg,“ segir Hallfríður Helga. Fjölskyldan hennar og vinkonur voru í salnum til að veita henni stuðning. Sara Karabin var hæstánægð með þriðja sætið. Hún æfði sig mikið og langar til að vinna við tónlist í framtíðinni.„Áhorfendurnir voru bara geggjaðir,“ segir hún.Hvernig líður þér með þriðja sætið?„Bara mjög vel. Ég hélt ég myndi ekki fá sæti, þannig þriðja sætið, ég tek það bara.“ Dómnefndina skipuðu þau Birgir Steinn Stefánsson, Þórdís Björk Þorfinnsdóttir og Júlí Heiðar Halldórsson.
----------------------------------------


================================================================================
GROUP 76103e8f
================================================================================

----------------------------------------
Title: Nýtur fullra launa í heilt ár
Content: Úlfar Lúðvíksson, sem lét af embætti lögreglustjórans á Suðurnesjum, mun njóta óbreyttra launakjara til og með 15. maí 2026. Með óbreyttum launakjörum er átt við heildarlaun, þ.e. mánaðarlaun, einingar og önnur laun sem starfinu fylgja. Þetta kemur m.a. fram í starfslokasamningi sem dómsmálaráðuneytið gerði við hann og dagsettur er 13. maí, daginn eftir fund Úlfars með dómsmálaráðherra. Dómsmálaráðuneytið afhenti Morgunblaðinu samninginn í gær. Í samningnum segir að lausnarbréf verði gefið út þann 13. maí sem veiti honum lausn frá embættinu frá 14. maí að telja. Auk óbreyttra launakjara kveður samningurinn á um að þann 1. júní 2026 verði gert upp ótekið orlof. Á gildistíma samningsins verða greidd framlög í lífeyrissjóð, viðbótarframlag í séreignalífeyrissjóð, desemberuppbót ásamt öðrum þeim greiðslum sem starfskjörum hans fylgja. Komi til hækkunar launa lögreglustjórans á Suðurnesjum á tímabilinu, mun Úlfar njóta þeirra.
----------------------------------------


================================================================================
GROUP 76bb1396
================================================================================

----------------------------------------
Title: Árásarmaðurinn í Örebro einn að verki og vildi svipta sig lífi
Content: Sænska lögreglan telur að árásarmaðurinn í skólaskotárásinni í Örebro í febrúar hafi undirbúið árásina mánuðum saman. Þetta kom fram á blaðamannafundi lögreglunnar í morgun. Ekkert bendir til þess að hann hafi aðhyllst öfgahyggju, heldur telur lögreglan að hann hafi viljað fyrirfara sér.Rickard Andersson réðst inn í fullorðinsfræðslu í Risbergska-skólanum í Örebro 4. febrúar og drap þar tíu manns og særði sex til viðbótar. Eftir árásina svipti hann sig lífi. Lögreglan telur að hann hafi byrjað að leggja á ráðin um árásina í haust.Lögregla hefur ekki komist á snoðir um neitt sem bendir til þess að einhver pólitík, útlendingahatur eða öfgar hafi legið að baki árásinni. Ekkert bendir heldur til annars en að hann hafi skotið á fólk af handahófi. Hann er talinn hafa verið einn að verki, bæði við undirbúning og árásina sjálfa. Farsími Anderssons var síðast tengdur 29. janúar, um viku fyrir árásina. Lögreglan hefur enn ekki fundið hann. Nokkrar tölvur fundust á heimili hans en án harðra diska. Lögreglan telur hann hafa viljað vera nánast ósýnilegan, bæði í hinum stafræna og lífræna heimi.Andersson geymdi birgðir í salerni skólans á meðan hann gerði árásina. Þar fundust leifar af amfetamíni og kókaíni. Krufning leiddi í ljós að hann var undir áhrifum fíkniefna.Sænska lögreglan naut aðstoðar norsku lögreglunnar við rannsóknina, auk bandarísku alríkislögreglunnar FBI og Europol.
----------------------------------------


================================================================================
GROUP 49fa44fc
================================================================================

----------------------------------------
Title: 500 milljón færri miðar seldir
Content: Miðasala í kvikmyndahús féll um 8,8 prósent á heimsvísu árið 2024 miðað við árið á undan. Þetta er í fyrsta sinn sem miðasala dregst saman síðan Covid-faraldurinn geisaði. Þetta kom fram á blaðamannafundi Evrópsku hljóð- og myndmiðlunarstofnunarinnar (EAO) á Cannes-hátíðinni í dag. „Árið 2024 voru seldir samtals 4,8 milljarðar bíómiða um allan heim, sem skilaði áætluðum tekjum upp á 28 milljarða evra,“ sagði Martin Kanzler, kvikmyndagreinandi EAO, en upphæðin jafngildir um fjórum billjónum íslenskra króna. „Það eru 500 milljónum færri miðar en árið 2023,“ sagði Kanzler. Frá árinu 2020, sem var einstaklega erfitt ár fyrir kvikmyndahús vegna samkomutakmarkana, hefur aðsókn á bíósýningar um allan heim verið að aukast. Þar til nú. „Kannski höfum við náð nýju jafnvægi,“ velti Kanzler upp. Aðsókn í kvikmyndahús er nú 68 prósent af því sem hún var árið 2019, síðasta árinu fyrir heimsfaraldurinn, samanborið við meira en 70 prósent árið 2023. Í þessu erfiða rekstrarumhverfi stendur Evrópa sig betur í bíósókn en aðrir hlutar heimsins en í álfunni er aðsókn í kvikmyndahús 75 prósent af því sem hún var árið 2019, og var samdráttur í miðasölu þar aðeins 1,7 prósent árið 2024. Í Kína, sem er stærsti kvikmyndahúsamarkaður í heiminum, féll aðsóknin aftur á móti um 22 prósent. Innan Evrópu skera tvö lönd sig úr vegna óvenju mikillar bíósóknar og mikils fjölda kvikmyndahúsa en það eru Frakkland og Írland.
----------------------------------------


================================================================================
GROUP 45483430
================================================================================

----------------------------------------
Title: Spennandi einvígi í 8-liða úrslitum Mjólkurbikarsins
Content: Dregið var í 8-liða úrslit Mjólkurbikars karla og kvenna nú í hádeginu í höfuðstöðvum KSÍ í Laugardal. Hjá körlunum voru tvö lið úr Lengjudeild í pottinum en það eru Þór og Keflavík. Önnur lið eru úr Bestu deildinni.8-liða úrslit karlaAfturelding - FramÍBV - ValurStjarnan - KeflavíkVestri - ÞórLeikirnir fara fram 18 og 19. júní og RÚV mun sýna valda leiki.KA eru ríkjandi bikarmeistararRÚV / Mummi LúValur og Þróttur mætast í kvennaflokkiHjá konum verður leikið 11. og 12. júní og þar mun RÚV einnig sýna valda leiki. Breiðablik sem hefur farið í úrslit þrjú ár í röð mæta grönnum sínum í HK. Þá mætast Valur og Þróttur í stórleik umferðarinnar.8-liða úrslit kvennaValur - ÞrótturÞór/KA - FHTindastóll - ÍBVBreiðablik - HKValur vann bikarinn í fyrraMummi Lú
----------------------------------------


================================================================================
GROUP eab9f3eb
================================================================================

----------------------------------------
Title: Útsýnishús á besta stað á Seltjarnarnesi
Content: Við Sæbraut 7 á Seltjarnarnesi er að finna 303 fm einbýlishús sem reist var 1968. Húsið er teiknað af Guðmundi Kr. Kristinssyni arkitekt. Húsið stendur á einstökum stað alveg við sjóinn og hefur að geyma óhindrað útsýni út á haf. Húsið er á tveimur hæðum. „Komið er inn í anddyri með flísum á gólfi. Góður fataskápur er í anddyri. Inn af anddyri er gestasnyrting. Úr anddyrinu er svo gengið inní stofu. Borðstofan, stofan og sjónvarpsstofan er eitt rými með parketi á gólfi. Rennihurð er úr stofunni útá verönd. Við borðstofuna er rúmgott eldhús. Flísar eru á gólfi í eldhús og steinn á borðum. Eldhús er snyrtilegt og var endurnýjað fyrir nokkrum árum. Svefnherbergisgangur er með parketi á gólfi. Góð rennihurð er út á verönd frá ganginum. Svefnherbergin eru með parketi á gólfi. Baðherbergi er með flísum á gólfi og veggjum. Góð innrétting er á baðherbergi og sturta. Frá svefnherbergisgangi er gengið niður á neðri hæðina. Parket er á flestum rýmum á neðri hæðinni. Flísar á geymslum og þvottahúsi. Möguleiki er að gera auka íbúð á neðri hæðinni. Garðurinn við húsið er snyrtilegur og í góðri rækt. Flísalögð verönd er við húsið og lítil sundlaug. Köld geymsla er undir veröndinni. Bílskúr er með rafmagni og hita,“ segir á fasteignavef mbl.is. Eigendur hússins eru Jónína Björg Jónasdóttir og Steinn Jónsson. Hægt er að skoða húsið nánar á fasteignavef mbl.is: Sæbraut 7
----------------------------------------


================================================================================
GROUP 9c99bed5
================================================================================

----------------------------------------
Title: Lítil bjartsýni um árangur af friðarviðræðunum í Istanbúl
Content: Litlar væntingar eru um árangur af friðarviðræðum úkraínskra og rússneskra sendinefnda, sem hefjast í Istanbúl í Tyrklandi í dag. Tyrkneskir embættismenn stýra viðræðunum samkvæmt upplýsingum utanríkisráðuneytis landsins.Það er einkum fjarvera Vladimírs Pútíns Rússlandsforseta sem slær á vonirnar. Volodymyr Zelensky Úkraínuforseti tekur heldur ekki beinan þátt í viðræðunum. Bandaríski utanríkisráðherrann Marco Rubio hefur orðað vantrú á að nokkuð komi út úr samtalinu.Forsetinn Donald Trump segir ekkert muni miða fyrr en hann og Pútín hittist maður á mann. Zelensky kveðst sömuleiðis efins um árangur og sakar Rússa um að vera ekki heils hugar um að ljúka innrásarstríðinu. Forsætisráðherra Bretlands segir baktjaldamakk Rússlandsforseta varðandi samningaviðræður við Úkraínu algerlega óásættanlegt og að hann skuli gjalda fyrir að sneiða hjá þeim.Keir Starmer segir þau herkænskubrögð Vladimírs Pútín að slá sífellt úr og í hreinlega óþolandi í ljósi þess að á sama tíma haldi hann áfram blóðbaði um gervalla Úkraínu.Starmer segir skilyrðislaust vopnahlé eiga að vera markmið sendinefnda Rússlands og Úkraínu sem hefja viðræður í Tyrklandi í dag. Pútín verði sjálfur að þola afleiðingar verði sú ekki niðurstaðan.
----------------------------------------


================================================================================
GROUP 9fdfd1ee
================================================================================

----------------------------------------
Title: Ind­verjar kannast ekkert við full­yrðingar Trump
Content: Donald Trump fullyrti í gær að Indverjar hefðu boðist til að fella niður alla tolla á vörur sem fluttar eru til Indlands frá Bandaríkjunum. Hann lét ummælin falla meðan hann var í heimsókn í Doha en hann er nú að funda með leiðtogum Mið-Austurlanda. Á vef BBC segir að Indverjar kannist ekkert við neins konar samkomulag og hafa mótmælt fullyrðingum forsetans. Utanríkisráðherra Indlands, S Jaishankar, gaf út yfirlýsingu við indverska fréttamiðla þar sem hann sagði að viðræður væru enn í gangi og að það ætti ekki að ákveða neitt fyrr en búið væri að klára viðræðurnar. Indland og Bandaríkin hafa undanfarið verið að ræða mögulegan viðskiptasamning en ráðherrann ítrekaði að allir viðskiptasamningar yrðu gagnkvæmir og myndu þjóna hagsmunum beggja þjóða. Trump minntist einnig á áform Apple um að framleiða meirihluta iPhone-símanna sinna á Indlandi til að komast hjá bandarískum tollum á vörur sem koma frá Kína.
----------------------------------------


================================================================================
GROUP 79ab3309
================================================================================

----------------------------------------
Title: Hlutfallslega færra starfsfólk sinni fleiri verkefnum á Landspítala
Content: Sjúklingum á Landspítalanum með erlent ríkisfang hefur fjölgað um 47 prósent frá 2019. Aðaláskorun spítalans næstu ár er að verkefnum hans fjölgi en starfsfólki ekki. Forstjóri spítalans segir mikilvægt að fjárfesta í stafrænum lausnum.„Við veitum öllum þjónustu“Ársfundur Landspítalans fór fram í Hörpu í dag. Í ársskýrslu spítalans kom fram að sjúklingum með erlent ríkisfang hafi fjölgað um 47 prósent frá árinu 2019.„Við veitum öllum þjónustu sem til spítalans leita. Þetta kemur kannski ekki svo mikið á óvart ef við horfum á þróunina í samfélaginu undanfarin ár. Aðfluttu fólki hefur náttúrulega fjölgað mjög mikið og er orðið tæplega 20 prósent af þeim sem búa hér og svo erum við með gríðarlegan fjölda ferðamanna á hverju ári,“ segir Runólfur Pálsson, forstjóri Landspítalans.Yfirskrift ársfundar Landspítalans var „Sterkari saman - þjóðarsjúkrahús í 25 ár“RÚV / Arnór Fannar RúnarssonEin stærsta áskorun komandi ára sé að verkefni sjúkrahúsanna og innan heilbrigðisþjónustunnar aukist en hlutfallslega færra starfsfólk sinnir störfunum.„Þannig verður það áfram en starfsfólki mun ekki fjölga að sama skapi og það gerir það að verkum að hlutfallslega færra starfsfólk sinnir fleiri og fleiri verkefnum.“Nýjar, stafrænar lausnirRunólfur segir þetta kalla á nýjar lausnir við útfærslu þjónustunnar sem spítalinn veitir.„Þá erum við að horfa sérstaklega á stafrænar lausnir. Sem betur fer er gríðarlega ör þróun á vettvangi stafrænna lausna, sérstaklega með tilkomu gervigreindar um þessar mundir, og það þurfum við að nýta okkur til hins ýtrasta.“Ársfundurinn var haldinn í Hörpu í dag.RÚV / Arnór Fannar RúnarssonÞað kalli á frekari fjárfestingu. „Við þurfum að vanda valið vel á slíkum lausnum og þurfum að horfa til heilbrigðisþjónustunnar í heild í því efni. En það er óhjákvæmilegt að við verðum að setja aukna fjármuni í þetta mikilvæga verkefni.“
----------------------------------------


================================================================================
GROUP 8e4e5892
================================================================================

----------------------------------------
Title: Hafnar öllu tali um að hafa haft áhrif á útboðið
Content: Daði Már Kristófersson fjármálaráðherra segir að ávinningur úr útboði Íslandsbanka verði fyrst og fremst nýttur til þess að greiða niður skuldir ríkissjóðs en ríkið fær um 90 milljarða króna í sinn hlut ef allir þeir sem skráðir eru fyrir hlut í bankanum eru borgunarmenn fyrir hlutunum. Eftirspurnin var um 100 milljörðum umfram hlutabréf upp á 90 milljarða sem voru í boði. Hann telur ekkert athugavert við orð sín um styrk bankakerfisins í upphafi útboðsins og segir að farið hafi verið að ráðum ráðgjafa þegar ráðuneytið sendi tilkynningar um að eftirspurn eftir hlutum í bankanum væri margföld því magni sem var í boði í útboðinu. „Það er ekki hægt að vera annað en ánægður með þetta. Fyrirkomulagið hefur verið lengi í undirbúningi, bæði hjá fyrri ríkisstjórn og hjá okkur á Alþingi. Þetta tókst mun betur en maður þorði að vona,“ segir Daði Már. Líkt og fram hefur komið var upphaflega áætlað að selja um 20% hlut í bankanum en tekin var ákvörðun um að selja alla hluti í eigu ríkisins vegna gríðarlegrar umframeftirspurnar. Daði Már segir að sá umframpeningur, eða á bilinu 40-50 milljarðar króna, verði nýttur til að greiða niður skuldir ríkissjóðs. „Það er mikið forgangsmál að ná niður skuldastöðunni. Framtíðin er óviss og það hefur alltaf reynst Íslandi best að skuldastaðan sé hófleg þannig að getan sé til staðar til að takast á við óvissa framtíð,“ segir Daði Már. Ef að líkum lætur fara nær allir hlutir í útboðinu til almennings. Spurður hvort það séu vonbrigði að engir fag- eða kjölfestufjárfestar hafi komist að borðinu, segir Daði að það sé eitthvað sem sé ekki í höndum ríkisins að hafa skoðun á þar sem það er að losa sig við hluti sína. „Samanlögð eftirspurn var um 100 milljarðar umfram heildarvirðið og það sýnir áhugann á íslenskum eignum. En það sem er jákvætt í þessu er það að þessi mikla þátttaka almennings er til marks um bjartsýni og það er mjög gott,“ segir Daði. Settar hafa verið fram athugasemdir við það að þú hafir í upphafi útboðs tjáð þig um það að íslensku bankarnir væru meðal öruggustu fjárfestinga sem völ væri á. Að þú værið þar með að hafa áhrif á útboðið þar sem stífar reglur gilda um slíkt. Sérðu eftir því að hafa tjáð þig með þessum hætti? „Í fyrsta lagi var ég ekki að tjá mig um Íslandsbanka sérstaklega heldur íslenska bankakerfið. Þetta er það sem alþjóðastofnanir sem meta íslenska hagkerfið hafa bent á, að kerfið sé mjög vel fjármagnað og óvanalega stöðugt. Það hefur ekki verið leyndarmál heldur staðreyndir.“ En þú tjáðir þig með þessum hætti á þessum tímapunkti, í upphafi útboðs. „Ef maður er að benda á staðreyndir en ekki mat sem á almennt við um íslenska bankakerfið þá sé ég ekki hvert menn eru að fara í slíkri gagnrýni,“ segir Daði Már. En það voru líka gefnar út tilkynningar frá fjármálaráðuneytinu þar sem talað var um margfalda eftirspurn eftir áskriftum á meðan útboðið var í gangi. „Já það er bara hluti af tilkynningarskyldu upp á gagnsæi að gera þetta. Við fylgdum alfarið þeim ráðleggingum sem við fengum,“ segir Daði. En þú skilur sjónarmiðið. Eitthvað yrði sagt ef forstjóri í stóru fyrirtæki myndi tala með þessum hætti í miðju útboði. Að þar væri verið að reyna að hafa áhrif á markaðinn? „Það var ekkert slíkt í gangi. Við vorum einfaldlega að sinna þeim upplýsingaskilyrðum sem okkur var ráðlagt að sinna,“ segir Daði. Hver ráðlagði ykkur það? „Okkar ráðgjafar,“ segir Daði. Sem sagt aðkeypt þjónusta? „Já.“
----------------------------------------


================================================================================
GROUP 3e7afa31
================================================================================

----------------------------------------
Title: Meðaltilboð einstaklinga 2,8 milljónir
Content: Meðalfjárhæð tilboða einstaklinga sem tóku þátt í tilboðsbók A í Íslandsbankaútboðinu sem lauk í gær var 2,82 milljónir króna. Fjármálaráðuneytið tilkynnti í morgun að 31.274 einstaklingar hefðu skilað inn tilboðum í tilboðsbók A. Alls námu tilboð í tilboðsbók A 88,2 milljörðum króna. Það samsvarar um 97,4% af 90,6 milljarða króna heildarvirði útboðsins‏. Heildareftirspurn í útboðinu nam 190 milljörðum króna. Í tilboðsbók A, sem var í forgangi, var heimilt að gera tilboð fyrir að lágmarki 100 þúsund krónur og allt að fjárhæð 20 milljónir króna. Varðandi ofangreinda fjárhæð tilboð í bók A upp á 88,2 milljarða króna gerði ráðuneytið fyrirvara um aðlögun og leiðréttingu tilboða. Gert er ráð fyrir að fjárfestar sem gerðu tilboð í tilboðsbækur B og C verði sendar tilkynningar um úthlutun miðvikudagsmorguninn 21. maí. Ráðuneytið sagði í gær að í útboðinu hefði verið „umtalsverð heildareftirspurn og fordæmalaus eftirspurn innanlands“. Þess má geta að í frumútboði Íslandsbanka sumarið 2021, þar sem ríkið seldi 35% hlut, tóku 24 þúsund aðilar þátt. Af þeim tæplega 24 þúsund áskriftum sem bárust voru 16.703 áskrifendur sem þurftu ekki að sæta skerðingu. Þá fengu 5.953 hluthafar, sem voru skertir, úthlutað hlutum að andvirði 1.000.061 krónur.
----------------------------------------


================================================================================
GROUP 6c679f1d
================================================================================

----------------------------------------
Title: Bar­áttan um jólagestina hafin
Content: Þótt maímánuður sé rétt hálfnaður er baráttan í miðasölu fyrir jólatónleika árið 2025 þegar hafin. Í auglýsingahléum Ríkisútvarpsins á undankeppnum Eurovision á þriðjudags- og fimmtudagskvöld birtust auglýsingar fyrir jólatónleika bæði Baggalúts og Vitringanna þriggja, því til staðfestingar. Hart var barist á jólatónleikamarkaðnum í fyrra þar sem framboðið hafði líklega aldrei verið eins mikið og fjölbreytt. Í umfjöllun Vísis var sagt frá fjölda stórtónleika í tilefni hátíðanna í desember, með fjölbreyttum hópi tónlistarmanna, grínista og annarra listamanna. Tekjur af miðasölu á þessum tónleikum námu hundruðum milljóna króna, auk tekna af veitingasölu og varningi. Baggalútur hefur haldið jólatónleika í átján ár í röð, og í fyrra var það fjórtánda skiptið í Háskólabíói. Bragi Valdimar Skúlason, einn meðlima sveitarinnar, sagði þá að fjölbreytt framboð jólatónleika væri jákvætt skref, en viðurkenndi að samkeppnin væri orðin mikil. „Það eru einhvern veginn allir þegar komnir með gigg. Ég held að Bó hafi sagt að það er enginn eftir úti í sal, það eru allir á sviðinu,“ sagði Bragi á léttum nótum. Vitringarnir þrír, sem samanstanda af Friðriki Ómari, Jógvani Hansen og Eyþóri Inga, héldu sína fyrstu sameiginlegu jólatónleika í fyrra. Viðbrögðin voru framar vonum, með tíu þúsund seldum miðum og tuttugu sýningum. Friðrik Ómar sagði þá að þeir væru ekki að bera sig saman við aðra, heldur einblína á sitt eigið verkefni. Aðrir listamenn, eins og Sigga Beinteins og Emmsjé Gauti, hafa einnig tekið þátt í jólatónleikum undanfarin ár. Sigga hélt sína fimmtándu jólatónleika í fyrra, með fjölbreyttum hópi gesta, þar á meðal Borgardætrum, Diddú, Helgu Braga og Bjarna töframanni. Emmsjé Gauti hélt sína áttundu jólasýningu, Julevenner, í nýju íþróttahúsi ÍR-inga í Breiðholti. Við þetta bætast svo sýningar grínistanna Ara Eldjárn og Sóla Hólm. Þá eru ónefndur fjöldi tónleika til viðbótar um allt land þar sem tónlistarfólk, kórar og aðrir blása til jólaveislu. Athygli vakti í fyrra þegar fyrstu auglýsingar Vitringanna birtust í sjónvarpi í júní þegar forsetakosningarnar fóru fram. Nú eru bæði Baggalútur og Vitringarnir mánuði fyrr á ferðinni og ólíklegt að baráttan um gesti á jólatónleika hafi nokkurn tímann hafist svo snemma.
----------------------------------------


================================================================================
GROUP 8a39a2a8
================================================================================

----------------------------------------
Title: Koma til móts við fjár­hagsþarfir áhrifa­valda
Content: Óhætt er að segja að útboðið á bréfum ríkisins í Íslandsbanka hafi gengið vel fyrir sig. Almenningur skráði sig fyrir um 97,4% af heildarvirði útboðsins sem nam ríflega 90 milljörðum króna. Þetta þýðir, með öðrum orðum, að almenningur þarf að greiða íslenska ríkinu tæplega níutíu milljarða í næstu viku til að fá bréfin afhent. Týr hefur heyrt að Íslendingar hafi rifjað upp kynni af einni af þjóðaríþróttunum – kennitölusöfnun – í útboðinu. Vísitölufjölskyldan gat boðið í bréf fyrir um hundrað milljónir, og meðal bankamanna sem Týr hefur rætt við eru einhverjar áhyggjur af því hvort innistæða sé fyrir öllum þeim áskriftum. Vafalaust hafa einhverjir spennt bogann of hátt í þeirri vissu að einungis 20% hlutur ríkisins yrði seldur og að því leiðandi yrði skerðing í úthlutuninni. Kvika, einn umsjónaraðila útboðsins, sá til að mynda ástæðu til þess að senda þeim sem tóku þátt í útboðinu póst í gær, þar sem minnt var á að þátttakendur þyrftu á endanum að greiða fyrir hlutabréfin. Ljóst er að allir sem vettlingi gátu valdið tóku þátt í útboðinu. Það sést meðal annars á þessu skjáskoti af Fjármálatips á Facebook – sem er ásamt Tenerifetips uppáhaldsvefur Týs. En hvernig sem þetta allt saman fer, er ljóst að útboðið heppnaðist vel og að það mun leiða til þess að almenn þátttaka á íslenska hlutabréfamarkaðnum komi til með að aukast. Það er í alla staði jákvætt. En að sama skapi er sjálfsagt að halda því til haga að þarna var ríkisstjórn Kristrúnu Frostadóttur að „gefa“ efnafólki mikil verðmæti á sjö prósent afslætti á meðan að fátæka fólkið sem á einungis sparnað í lífeyrissjóðum fékk ekki neitt og þarf því að halda áfram að hringja inn raunir sínar á Útvarpi Sögu. Það sem Tý þykir skemmtilegast við útboðið er að fólkið sem stóð að því er það sama og froðufelldi af reiði yfir útboði Íslandsbanka 2022. Það var til að mynda ákaflega reitt yfir því að áhrifavaldar á borð við Björn Braga Arnarson hafi tekið þátt í því útboði. Sem kunnugt er, þá keypti Björn Bragi fyrir 17 milljónir í því útboði. Týr veit ekkert um hvort hann hafi tekið þátt í útboðinu í vikunni, en mun komast að því í næstu viku þegar Henry Alexander Henryson, siðfræðingur, mun negla lista með nöfnum og kennitölum þátttakenda í útboðinu á útidyrahurð Alþingis. Þrátt fyrir að stjórnarliðar hafi verið froðufellandi af reiði yfir þátttöku áhrifavalda í útboðinu fyrir þremur árum, virðist sem þeir hafi nú hannað útboðið til að koma enn frekar til móts við þarfir þeirra í fjármálum. Það er eins og Daði Már Kristófersson hafi þótt það alls ekkert ganga upp að áhrifavaldar á borð við Björn Braga gætu einungis keypt fyrir 17 milljónir, eins og í síðasta útboði, og því tryggt að þeir gætu keypt fyrir tuttugu milljónir – og það á mun meiri afslætti en áður. Tæknilega séð gátu þeir keypt fyrir hundruð milljóna króna, ef þeir virkjuðu aðstandendur og fylgjendur á samfélagsmiðlum. Þetta er merkilegt framlag siðapostulanna í stjórnarliðinu, og er það ákaflega áhugavert – svona í ljósi gagnrýni þeirra á útboðið árið 2022. Týr mun því flýta sér niður á Austurvöll þegar listinn yfir kaupendur liggur fyrir, til að athuga hvað áhrifavaldar á borð við Guggu í gúmmíbát, Binna Glee, Sigurð Bond – að ógleymdum kettinum Kela – skráðu sig fyrir í útboðinu. Týr er einn af föstum ritstjórnardálkum Viðskiptablaðsins.
----------------------------------------


================================================================================
GROUP 5ab159e4
================================================================================

----------------------------------------
Title: Friðarfundi slitið í Istanbúl
Content: Fundi Úkraínumanna og Rússa í Istanbúl á Tyrklandi er lokið. Var um að ræða fyrstu beinu friðarviðræðurnar á milli ríkjanna í meira en þrjú ár. Fundurinn hófst um klukkan 10.40 í morgun og lauk 90 mínútum síðar. Mögulegt er að annar fundur verði haldinn í dag en hann er ekki á dagskrá, að því er AFP-fréttaveitan hefur eftir heimildarmanni sínum sem er háttsettur úkraínskur embættismaður að sögn. „Ef þeir fá aðrar leiðbeiningar frá Moskvu, þá er mögulegt að eitthvað gerist í dag,“ sagði heimildarmaðurinn eftir að viðræðunum lauk og bætti við að eins og er væri ekki búið að skipuleggja annan fund. Volodimír Selenskí Úkraínuforseti hefur kallað eftir öflugum aðgerðum vestrænna ríkja gegn Rússlandi, þar á meðal nýjum þvingunaraðgerðum, ef friðarviðræðurnar í Istanbúl skila ekki árangri. „Við höfðum raunverulegt tækifæri til að taka mikilvæg skref í átt að því að binda enda á þetta stríð ef aðeins Pútín hefði ekki verið hræddur við að koma til Tyrklands,“ sagði Selenskí við evrópska leiðtoga sem voru saman komnir í Tírana í Albaníu í dag. „Ef í ljós kemur að rússneska sendinefndin er í raun bara til sýnis og getur ekki skilað neinum árangri í dag... þurfa að verða öflug viðbrögð, þar á meðal þvingunaraðgerðir gegn orkugeira Rússlands og bönkum,“ sagði hann.
----------------------------------------


================================================================================
GROUP 904a6c6f
================================================================================

----------------------------------------
Title: Hefur á­hyggjur af öryggi skóla­barna í Laugar­dal
Content: Borgarráð hefur lagt blessun sína yfir tillögu um breytingu á deiliskipulagi Laugardals vegna uppbyggingu skólaþorps á hluta bílastæðasvæðis Laugardalsvallar við Reykjaveg. Fyrrverandi borgarstjóri greiddi atkvæði með tillögunni, en borgarfulltrúar Sjálfstæðisflokksins greiddu atkvæði gegn. Hildur Björnsdóttir Sjálfstæðisflokki segist hafa miklar áhyggjur af öryggi skólabarna vegna umferðarinnar sem verður á svæðinu. Borgarráð samþykkti tillögu umhverfis- og skipulagsráðs á fundi sínum í gær og fer málið nú til endanlegrar afgreiðslu borgarstjórnar. Borgarfulltrúar meirihlutaflokkanna og Framsóknar samþykktu tillöguna, en tveir borgarfulltrúar Sjálfstæðismanna greiddu atkvæði gegn. Tillagan snýr að uppbyggingu skólaþorpsins sem ráðast á í vegna ýmissa framkvæmda á skólum í Laugardal – fyrst Laugarnesskóla og síðar Laugalækjarskóla og Langholtsskóla. Lóðin hafði áður verið skilgreind sem lóð fyrir svokallaða Ævintýraborg, tímabundið leikskólaúrræði Reykjavíkurborgar, en verður nú breytt í lóð fyrir skólaþorp, tímabundið grunnskólaúrræði Reykjavíkurborgar. Þar að auki er lóðin stækkuð út fyrir mörk núverandi bílastæða og yfir aðliggjandi stíg, byggingarheimildir auknar og umferðarfyrirkomulagi breytt á bílastæðum milli Reykjavegar og Laugardalsvallar ásamt því að syðri innkeyrslu á stæðin frá Reykjavegi verður lokað. Fram kemur að um tímabundna lausn sé að ræða þó að óljóst sé hversu lengi skólinn verður starfandi. Í skýrslum kemur þó fram að reiknað sé að það verði starfrækt í „allmörg ár“, eða fimm til fimmtán ár. Fyrirhugað er að reisa 2.200 fermetra skóla á bílastæðinu sem á að geta sinnt allt að 450 grunnskólakrökkum, frá 1. til 10. bekk. Hildur Björnsdóttir, borgarfulltrúi Sjálfstæðisflokksins, segir að ástæða þess að fulltrúar Sjálfstæðismanna í borgarráði hafi greitt atkvæði gegn tillögunni sé að þeir séu verulega ósáttir við þróun skólamála í Laugardal. „Fjölskyldur og starfsfólk hefur verið skilið eftir í lausu lofti um lengri tíma og íbúasamráð var auðvitað haft að engu. Það getur með engu móti talist ásættanlegt að börnin í Laugardal þurfi nú að sinna sinni lögbundnu grunnskólagöngu á bílastæði í hverfinu næstu fimmtán árin. Við töldum því rétt að hafna tillögunni enda vel hægt að leysa málið með farsælli hætti,“ segir Hildur. Hún segir að vel hefði mátt fyrirbyggja þessa stöðu ef eðlilegu viðhaldi á skólahúsnæði hefði verið sinnt síðasta áratuginn. „En við þessar aðstæður hefði verið mikið eðlilegra að finna þessari bráðabirgðaaðstöðu fyrir skólastarfið betri stað en á miðju bílastæði sem umlukið er þónokkurri umferð. Það er full ástæða til að hafa miklar áhyggjur af öryggi skólabarna sem munu þurfa að sækja nám á þessum stað. Fólk getur hugsanlega horft í gegnum fingur sér með bráðabirgðaðastöðu af þessu tagi ef hún er tímabundin í nokkra mánuði, en að bjóða uppá þetta í mögulega fimmtán ár er bara óásættanlegt,“ segir Hildur. Á síðu Reykjavíkurborgar um framkvæmdirnar segir að skólaþorpið muni rísa í áföngum og áætlað sé að fyrstu kennslustofurnar verði tilbúnar til notkunar haustið 2025. Þorpið muni svo rísa í heild veturinn 2025-2026. Einar Þorsteinsson, borgarfulltrúi Framsóknar og fyrrverandi borgarstjóri, segir að Framsókn styðji gerð skólaþorps í Laugardal. Gríðarlega mikilvægt sé að tryggja hagsmuni barna í skólum í Laugardal sem allir þurfi á miklu viðhaldi að halda. „Nákvæm rannsókn á ástandi skólabygginga í dalnum sýnir að þar þarf að ráðast í umfangsmiklar framkvæmdir til þess að laga myglu og raka. Framkvæmdaaðilar telja langfarsælast að ráðast í framkvæmdir með sem fæstum börnum í skólunum. Þess vegna er bygging skólaþorps lykilatriði svo börn fái tryggðar góðar aðstæður á meðan framkvæmdum stendur. Laugarnesskóli er fyrstur en í kjölfarið þarf að ráðast í endurbætur á Laugalækjarskóla og Langholtsskóla. Mikilvægt er að börnin í Laugardal þurfi ekki að fara úr hverfinu á meðan framkvæmdum stendur,“ segir í bókun Einars. Í samgöngumati um framkvæmdirnar, sem unnin var fyrir borgina af VSB Verkfræðistofu, er meðal annars fjallað um hvað þurfi að gera til að tryggja umferðaröryggi á svæðinu. Segir meðal annars að tryggja þurfi að leið að sleppistæðum sé vel merkt þannig að komið sé í veg fyrir að foreldrar keyri inn í botnlangann að bílastæðum KSÍ fyrir hreyfihamlaða og hleypi börnunum út úr bílum þar. Sömuleiðis sé þörf á því að breikka stíginn sem fari inn á skólalóð frá sleppistæðum ásamt því að fjölga göngu- og hjólastígum að skólalóð þar sem búast megi við talsverðri umferð af bæði hjólandi og gangandi vegfarendum. Huga þurfi vel að aðkomu vöruafhendingar og sorphirðu og tryggja öruggar og greiðar gönguleiðir skólabarna frá heimili til skóla til að ýta undir sjálfstæði þeirra. Einnig segir að huga þurfi að lýsingu, merktum gangbrautum og upphækkun á völdum þverunum yfir götur, sérstaklega þverun yfir Reykjaveg við Hofteig og þverun yfir Gullteig við Hofteig. Þá væri æskilegt sé að breikka stíga í grennd við þorpið til að þeir henti betur fyrir blandaða umferð, sérstaklega stíga meðfram Hofteigi, Laugardalsvelli og Laugardalslaug.
----------------------------------------


================================================================================
GROUP 910c559a
================================================================================

----------------------------------------
Title: Hæstiréttur Bandaríkjanna framlengdi stöðvun brottvísana
Content: Hæstiréttur Bandaríkjanna ákvað í dag að framlengja tímabundna stöðvun á brottvísunum innflytjenda á grundvelli laga frá 18. öld. Ríkisstjórn Donalds Trump vill beita lögunum til að flýta brottflutningi innflytjenda sem hann segir vera glæpamenn.Trump gagnrýndi niðurstöðu hæstaréttar á samfélagsmiðli sínum Truth Social í kvöld. Hann sagði dómstólinn koma í veg fyrir að hann gæti uppfyllt kosningaloforð sín. Hann hét því í kosningabaráttu sinni að setja met í brottflutningi óskráðra innflytjenda.„Þetta er slæmur og hættulegur dagur fyrir Bandaríkin!“ sagði í færslu Trumps.Stjórn Trumps hefur vísað mörgum innflytjendum, aðallega körlum frá Venesúela, úr landi á grundvelli laganna, þvert á dómsúrskurð þar sem aðgerðunum var frestað. Lögunum hefur aðeins verið beitt fjórum sinnum síðan þau voru innleidd fyrir tæplega 230 árum, síðast í síðari heimsstyrjöld.Ákvörðun hæstaréttar er tímabundin. Málið fer nú til áfrýjunardómstóls sem neitaði að taka afstöðu til málsins í apríl.
----------------------------------------


================================================================================
GROUP efadf2ed
================================================================================

----------------------------------------
Title: Eyjakonur upp í toppsætið
Content: ÍBV er komið í toppsæti 1. deildar kvenna í fótbolta eftir góða ferð í Hafnarfjörðinn í 3. umferðinni í kvöld. Urðu lokatölur 6:0. Nöfnurnar Allison Clark og Alisson Lowrey skoruðu tvö mörk hvor fyrir Eyjakonur og þær Embla Harðardóttir og Sandra Voitane skoruðu einnig. Haukar, sem eru nýliðar í deildinni, eru með þrjú stig í áttunda sæti af tíu liðum. Keflavík, sem var spáð toppsætinu af fyrirliðum, forráðamönnum og þjálfurum deildarinnar, vann sinn fyrsta sigur er liðið heimsótti Aftureldingu, sem var spáð botnsætinu. Keflvíkingar þurftu að hafa fyrir sigrinum því Marem Ndiongue kom Aftureldingu yfir á 50. mínútu. Emma Starr jafnaði á 60. mínútu og Kamilla Huld Jónsdóttir skoraði sigurmarkið á lokamínútunni. Spáin um Aftureldingu gæti ræst en liðið er án stiga eftir fjóra leiki og í neðsta sæti.
----------------------------------------


================================================================================
GROUP 6e5c7d1d
================================================================================

----------------------------------------
Title: Ný forgangsrein fyrir strætó á Kringlumýrarbraut
Content: Miklar framkvæmdir verða á Kringlumýrarbraut í Reykjavík, milli Háaleitisbrautar og Miklubrautar, í sumar. Ný forgangsrein fyrir strætó á að vera tilbúin í ágúst og allar akreinar verða malbikaðar.Það er því búist við umferðartöfum á þessari leið í nær allt sumar en áætlað er að um þrjátíu þúsund ökutæki fari þar um á hverjum degi. Framkvæmdirnar eru hluti af samgöngusáttmálanum og markmiðið að strætó komist leiðar sinnar á þessum kafla óháð annarri umferð. Nýjar strætóstöðvar verða reistar sitt hvoru megin við Háaleitisbraut, en ferðatími strætófarþega á að styttast um 4-5 mínútur vegna þessa.
----------------------------------------


================================================================================
GROUP 3615e373
================================================================================

----------------------------------------
Title: „Heil mannsævi af einhverjum ótta við að mistakast“
Content: Halldór Armand Ásgeirsson er meðal þeirra rithöfunda sem hafa á síðustu árum skapað sér sérstöðu í íslensku menningarlífi. Hann hefur gefið út fimm skáldsögur, skrifað fjölmarga pistla og tekið virkan þátt í samtalinu um samtímann – með rödd sem er gagnrýnin, persónuleg og heimspekileg. Nýjasta bók hans, Mikilvægt rusl, er bráðfyndin og beitt saga um samfélag sem er komið að fótum fram. Næsta vor kemur bókin út í Frakklandi og Þýskalandi – tveimur stærstu mörkuðum Evrópu. Verkið var gefið út í eigin útgáfu, án forlags, og hann segir það staðfesta að slíkt sé raunhæfur kostur, þótt það passi ekki öllum. Hann segir að hann hefði aldrei þorað að gefa út bók sjálfur – hvað þá staðið einn í markaðssetningu og sölu – nema hafa áður þurft að fara í gegnum djúpa sjálfsvinnu sem samanstóð af áfallavinnu og smáskömmtun með hugbreytandi efnum. Sú vinna hófst ekki af fúsum og frjálsum vilja, heldur eftir alvarlega kulnun.„Ég fór í kulnun sem triggeraðist af ástarsorg, en þetta var heil mannsævi af einhverjum ótta við að mistakast.“ Hann lýsir langri baráttu við – að sýna út á við að allt væri í lagi, þótt innra með væri stöðug spenna og hræðsla.„Ég var bara búinn að vera svona síðan ég var barn, algjörlega lamaður af ótta við mistök og mjög löng barátta við að halda öllu eins og að það væri allt í lagi hjá mér. „Ég hef alltaf verið frekar sjálfsöruggur vitsmunalega og gagnvart því að skrifa. En mér leið samt alltaf skelfilega með það sem ég skrifaði. Mér fannst það sorp.“Það skipti ekki máli þótt annað fólk læsi textana. Röddin sem hrakti hann var innri – og hún var hvorki mild né rökrétt.„Ég fattaði ekki fyrr en fyrir nokkrum árum að þetta væri ekki heilbrigður sjálfsefi. Þetta var undirliggjandi sjálfsfyrirlitning. Það meikaði engan sens fyrir mig – af því ég var samt alltaf svo öruggur að skrifa.“ Umfjöllunina er að finna í nýjasta tölublaði Eftir vinnu sem kom út í síðustu viku. Hér er viðtalið í heild fyrir áskrifendur Viðskiptablaðsins.
----------------------------------------


================================================================================
GROUP d8991ef5
================================================================================

----------------------------------------
Title: Himin­lifandi og ekki hugsi yfir litlum hlut fagfjárfesta
Content: Daði Már Kristófersson fjármálaráðherra segir fagnaðarefni hve mikinn áhuga almenningur hafi haft á útboði í eignarhlut ríkisins í Íslandsbanka. Hann hefur ekki áhyggjur af því hve lítinn hluta fagfjárfestar fengu í útboðinu og segist ekki telja að selja hefði mátt hlutina á hærra verði. Útboði á eignarhlut ríkisins í Íslandsbanka lauk síðdegis í gær en að sögn fjármála- og efnahagsráðuneytisins nam heildarvirði útboðsins 90,6 milljörðum króna. Þar af áttu einstaklingar, sem nutu forgangs í útboðinu, rúm 97 prósent af öllum tilboðum í tilboðsbók A. Tilboð einstaklinga námu 88,2 milljörðum króna og bárust frá 31.274 einstaklingum og var meðaltilboð um 2,82 milljónir króna en lágmarkstilboð var hundrað þúsund krónur og hámarkið tuttugu milljónir á einstaklinga. Daði Már Kristófersson fjármálaráðherra segir útboðið hafa verið vel heppnað. Þetta séu mjög góðar fréttir. „Og eftirspurnin sérstaklega hjá almenningi langt umfram það sem við bjuggumst við en þetta er geysilega ánægjulegt og sýnir að þessi langi undirbúningur sem málið fékk, þetta var auðvitað í vinnslu síðustu ríkisstjórnar sem við síðan tökum við, þingið samþykkti lögin einróma, hann er að skila sér í trausti á ferlinu.“ Ekki sé áhyggjuefni hve fagfjárfestar hafi fengið lítinn hlut í útboðinu en aðeins 2,4 milljarðar standa þeim til boða. „Auðvitað var það þannig að lögin áttu að taka tillit til allra sjónarmiða en það hefur alltaf verið skýrt, var skýrt hjá fyrri ríkisstjórn og er skýrt hjá þessari ríkisstjórn að forgangur almennings væri aðalatriði og það að áhugi almennings hafi reynst svona mikill er bara fagnaðarefni, þannig ég get ekki séð þetta sem neikvæðan hlut í ljósi þess að jákvæði hlutinn vegur þar miklu þyngra.“ Útboðsgengið var 106,5 krónur á hlut á meðan markaðsvirði var 114,5 krónur. Ráðherra segist ekki telja að selja hefði mátt hlutina á hærra verði þrátt fyrir gífurlegan áhuga. „Það er auðvitað alltaf hægt að velta þessu fyrir sér, en ja þegar að þjóðin kaupir af þjóðinni þá kannski horfir þetta öðruvísi við, ég held síðan að miðað við alla stöðu á markaði, við höfum farið vandlega yfir hvaða afsláttur hafi verið í almennt stórum útboðum í Evrópu á undanförnum mánuðum, þá var þetta frekar hóflegur afsláttur þannig ég segi bara nei og óska bara nýjum eigendum Íslandsbanka til hamingju með kaupin.“
----------------------------------------


================================================================================
GROUP f69b19c4
================================================================================

----------------------------------------
Title: Glæsilegur skalli Cucurella (myndskeið)
Content: Marc Cucurella var hetja Chelsea er liðið sigraði Manchester United, 1:0, á heimavelli í ensku úrvalsdeildinni í fótbolta í kvöld. Spænski bakvörðurinn skoraði sigurmarkið með glæsilegum skalla á 71. mínútu eftir fyrirgjöf frá Reece James. Svipmyndir úr leiknum má sjá í spilaranum hér fyrir ofan en mbl.is færir ykkur efni úr enska boltanum í samvinnu við Símann sport.
----------------------------------------

----------------------------------------
Title: Falleg afgreiðsla í bláhornið (myndskeið)
Content: Ezri Konza og Boubacar Kamara sáu um að gera mörk Aston Villa er liðið sigraði Tottenham á heimavelli, 2:0, í ensku úrvalsdeildinni í fótbolta í kvöld. Konza afgreiddi boltann í markið eftir hornspyrnu og Kamara skoraði með fallegu skoti utarlega í teignum. Svipmyndir úr leiknum má sjá í spilaranum hér fyrir ofan en mbl.is færir ykkur efni úr enska boltanum í samvinnu við Símann sport.
----------------------------------------

----------------------------------------
Title: Spánverjinn hetja Chelsea gegn United
Content: Chelsea hafði betur gegn Manchester United, 1:0, á heimavelli í ensku úrvalsdeildinni í fótbolta í kvöld. Var staðan markalaus allt fram að 71. mínútu þegar spænski landsliðsmaðurinn Marc Cucurella skoraði sigurmark Chelsea með glæsilegum skalla eftir fyrirgjöf frá Reece James. Chelsea er í fjórða sæti með 66 stig, eins og Newcastle og Aston Villa. Newcastle á leik til góða. United er í 16. sæti með 39 stig.
----------------------------------------


================================================================================
GROUP b3f3fa22
================================================================================

----------------------------------------
Title: Ráðherra braut niður vegg til að hefja framkvæmdir við nýtt hjúkrunarheimili
Content: Framkvæmdir við nýtt hjúkrunarheimili við Nauthólsveg 50 hófust í morgun. Byggingin hýsti áður skrifstofur Icelandair. Inga Sæland, félags- og húsnæðismálaráðherra, og Guðni Aðalsteinsson, forstjóri Reita fasteignafélags, hófu framkvæmdirnar með því að brjóta niður vegg sem þurfti að víkja við endurbæturnar. Nýja hjúkrunarheimilið verður ríflega 6.500 fermetrar. Herbergin verða 87 talsins, öll einbýli með baðherbergjum. Áhersla verður lögð á þarfir og velferð íbúa og starfsfólks, aðgengi fyrir alla og góða innivist, segir í fréttatilkynningu frá félags- og húsnæðismálaráðuneytinu.„Við erum að koma fyrir hjúkrunarrými fyrir 87 eldri borgara, sem er stórkostlegur áfangi fyrir okkar duglegu verkstjórn. Þetta er þjóðarátaksverkefni sem við ákváðum að ráðast í strax, sem er að byggja hjúkrunarheimili og eyða biðlistum,“ segir Inga.Inga Sæland mundar sleggjuna.RÚV / Ragnar VisageReitir eiga fasteignina en ríkið leigir húsið með leigusamningi til 20 ára. Arkís arkitektar hanna húsið. Í tilkynningu Reita til Kauphallar segir að fyrirtækið leggi fram um 3,5 milljarða króna til að breyta húsinu. Reiknað er með að breytingarnar taki um 18 mánuði. Reitir áætla að leigusamningur við ríkið nemi um 450 milljónum króna á ári.Inga og Guðni ánægð með verkið.RÚV / Ragnar VisageÍ byrjun mánaðar tók Inga Sæland fyrstu skóflustunguna að nýju hjúkrunarheimili í Ási í Hveragerði. Til stendur að undirrita samkomulag við nokkur sveitarfélög á næstu vikum um lóðir fyrir ný hjúkrunarheimili.Inga og Guðni fagna.RÚV / Ragnar VisageFréttin hefur verið uppfærð með viðtali við Ingu Sæland.
----------------------------------------


================================================================================
GROUP 1748d76f
================================================================================

----------------------------------------
Title: Svona verður röð laganna á laugar­daginn
Content: Nú liggur fyrir í hvaða röð framlög landanna sem hafa tryggt sér sæti í úrslitum Eurovision á laugardaginn stíga á svið. Væb-bræður ásamt fríðu föruneyti Íslands verða tíunda atriðið á svið, beint á eftir JJ frá Austurríki sem er spáð afar góðu gengi í keppninni, og á undan sönghópnum Tautumeitas frá Lettlandi. Hinn norski Kyle Alessandro mun opna lokakvöldið þegar hann stígur fyrstur á svið með framlag Noregs, Lighter en það er svo albanski dúettinn Shkodra Elektronike sem verður 26. á svið og lokar keppninni. Á seinna undanúrslitakvöldinu í gær tryggðu bæði Danir og Finnar sér farseðil í úrslitin á laugardaginn en á þriðjudaginn varð ljóst að Ísland, Svíþjóð og Noregur yrðu einnig með í úrslitunum. Þetta verður í fyrsta sinn í allnokkur ár sem öll Norðurlöndin keppa á úrslitakvöldi Eurovision. 1. Noregur | Kyle Alessandro – Lighter 2. Lúxemborg | Laura Thorn – La Poupée Monte Le Son 3. Eistland | Tommy Cash – Espresso Macchiato 4. Ísrael | Yuval Raphael – New Day Will Rise 5. Litháen | Katarsis – Tavo Akys 6. Spánn | Melody – ESA DIVA 7. Úkraína | Ziferblat – Bird of Pray 8. Bretland | Remember Monday – What The Hell Just Happened? 9. Austurríki | JJ – Wasted Love 10. Ísland | VÆB – RÓA 11. Lettland | Tautumeitas – Bur Man Laimi 12. Holland | Claude – C’est La Vie 13. Finnland | Erika Vikman – ICH KOMME 14. Ítalía | Lucio Corsi | Volevo Essere Un Duro 15. Pólland | Justyna Steczkowska – GAJA 16. Þýskaland | Abor & Tynna – Baller 17. Grikkland | Klavdia – Asteromáta 18. Armenía | PARG – SURVIVOR 19. Sviss | Zoë Më – Voyage 20. Malta | Miriana Conte – SERVING 21. Portúal | NAPA – Deslocado 22. Danmörk | Sissal – Hallucination 23. Svíþjóð | KAJ – Bara Bada Bastu 24. Frakkland | Louane – maman 25. San Marínó | Gabry Ponte – Tutta L’Italia 26. Albanía | Shkodra Elektronike – Zjerm Fréttin hefu verið uppfærð með íslenskum nöfnum landanna.
----------------------------------------


================================================================================
GROUP c3f56a82
================================================================================

----------------------------------------
Title: Dæmdur í 25 ára fangelsi fyrir að ráðast á Salman Rushdie
Content: Maður sem réðist á rithöfundinn Salman Rushdie árið 2022 hefur verið dæmdur til 25 ára fangelsisvistar í Bandaríkjunum í dag. Hann var sakfelldur fyrir líkamsárás og tilraun til manndráps fyrr á þessu ári. Hadi Matar var gefið að sök að hafa stungið Rushdie, sem hlaut lífshættulega áverka, taugaskaða og missti sjón á öðru auga.Matar var einnig sakfelldur fyrir líkamsárás gegn öðrum einstaklingi í sömu árás. Hann neitaði alfarið sök.Samkvæmt málsgögnum stakk Matar Rushie oftar en tíu sinnum fyrir framan áhorfendur. Rushie var með stungusár á höfði, hási, búk, læri og hendi. Rushdie sagði fyrir dómi að hann hefði haldið að hann myndi deyja af sárum sínum.Matar ávarpaði dómstólinn í dag og gagnrýndi Rushie. Hann kallaði Rushdie hræsnara og yfirgangssegg og sagði rithöfundinn vilja sýna öðru fólki vanvirðingu. Verjendur Matar sögðu að ekki hefði verið sýnt fram á að hann hefði ætlað sér að bana Rushdie. Þá fullyrtu þeir einnig að ákæruefnin hefðu verið alvarlegri vegna frægðar Rushie.
----------------------------------------


================================================================================
GROUP 68df3f62
================================================================================

----------------------------------------
Title: Hörður Björgvin snýr aftur í landsliðið - Aron Einar í hópnum
Content: Ísland mætir Norður-Írlandi og Skotlandi í vináttulandsleikjum í næsta mánuði en Arnar Gunnlaugsson landsliðsþjálfari gaf út hópinn fyrir leikina nú í hádegnu. Leikirnir eru báðir ytra en Ísland mætir Skotlandi á Hampden Park föstudaginn 6. júní og Norður-Írlandi á Windsor Park þriðjudaginn 10. júní. Anton Ari kemur inn fyrir LúkasFátt kemur á óvart í hópnum en Orri Steinn Óskarsson fyrirliði er ekki vegna meiðsla. Hörður Björgvin Magnússon er í hópnum en hann hefur ekki spilað landsleik síðan haustið 2023. Þá er Anton Ari Einarsson, markvörður Íslandsmeistara Breiðabliks í hópnum. Lúkas Petersson, markvörður, Valgeir Lunddal og Júlíus Magnússon detta út úr hópnum. Anton Ari er í hópnumRÚV / Mummi LúHópurinnElías Rafn Ólafsson - FC Midtjylland - 6 leikirHákon Rafn Valdimarsson - Brentford F.C. - 19 leikirAnton Ari Einarsson - Breiðablik - 2 leikirGuðlaugur Victor Pálsson - Plymouth Argyle F.C. - 48 leikir, 2 mörkBjarki Steinn Bjarkason - Venezia FC - 5 leikirAron Einar Gunnarsson - Al-Gharafa - 106 leikir, 5 mörkSverrir Ingi Ingason - Panathinaikos F.C. - 57 leikir, 3 mörkDaníel Leó Grétarsson - SonderjyskE - 22 leikirHörður Björgvin Magnússon - Panathinaikos F.C. - 49 leikir, 2 mörkLogi Tómasson - Stromsgodset - 9 leikir, 1 markMikael Egill Ellertsson - Venezia FC - 20 leikir, 1 markÍsak Bergmann Jóhannesson - Fortuna Düsseldorf - 33 leikir, 4 mörkArnór Ingvi Traustason - IFK Norrköping - 65 leikir, 6 mörkÞórir Jóhann Helgason - U.S. Lecce - 18 leikir, 2 mörkStefán Teitur Þórðarson - Preston North End F.C. - 28 leikir, 1 markMikael Neville Anderson - AGF - 31 leikur, 2 mörkJóhann Berg Guðmundsson - Al-Orobah - 99 leikir, 8 mörkKristian Nökkvi Hlynsson - Sparta Rotterdam - 3 leikirWillum Þór Willumsson - Birmingham City F.C. - 16 leikirJón Dagur Þorsteinsson - Hertha BSC - 44 leikir, 6 mörkArnór Sigurðsson - Malmö FF - 34 leikir, 2 mörkHákon Arnar Haraldsson - LOSC Lille - 20 leikir, 3 mörkAndri Lucas Guðjohnsen - K.A.A. Gent - 32 leikir, 8 mörkAlbert Guðmundsson - ACF Fiorentina - 39 leikir, 10 mörk
----------------------------------------


================================================================================
GROUP eaf570a9
================================================================================

----------------------------------------
Title: Varað við bikblæðingum víða á landinu
Content: Vart hefur orðið við bikblæðingar í Borgarfirði, á Bröttubrekku, sunnanverðum Vestfjörðum, við Víðigerði, á Ólafsfjarðarvegi, á Fnjóskadalsveg vestri, Aðaldalsvegi, á Mývatnsöræfum, í Jökuldal, á Fjarðarheiði og við Kerið. Þetta kemur fram á vef Vegagerðarinnar umferdin.is. Þar er þeim tilmælum beint til vegfarenda að sýna aðgát og draga úr hraða. Í samtali við mbl.is fyrr í vikunni sagði Svein­björn Hjálm­ars­son, þjón­ustu­full­trúi hjá Vega­gerðinni, að bikblæðingar um allt land væru viðbúnar næstu daga en þær orsakast af hlýju og sólríku veðri sem gengur nú yfir landið.
----------------------------------------


================================================================================
GROUP 6354ab36
================================================================================

----------------------------------------
Title: Segir ríkið bera á­byrgð í máli mannsins á Hverfis­götu
Content: Formaður velferðarráðs Reykjavíkurborgar segir ríkið draga lappirnar þegar kemur að því að bjóða andlega veikum einstaklingum viðeigandi úrræði. Á sama tíma sé mikilvægt að hlusta á áhyggjur íbúa sem segjast óttast nágranna sinn á Hverfisgötu. Íbúar á Hverfisgötu lýstu nýverið í kvöldfréttum Stöðvar 2 ófremdarástandi vegna manns sem þeir segja að haldi sér í heljargreipum. Maðurinn sem um ræðir heitir Sigurður Almar, býr í húsnæði í eigu Reykjavíkurborgar og hefur margítrekað komið við sögu lögreglu, síðast þegar hann hélt ferðamanni í gíslingu á heimili sínu. Verjandi hans sagði við fréttastofu að hann glími við geðrænan vanda og sögðu nágrannar óteljandi dæmi um ógnandi hegðun mannsins og óspektir úti á götu. Ástandið sé ólíðandi, hann verði að fá úrræði vegna andlegrar heilsu sinnar. Sanna Magdalena Mörtudóttir, formaður velferðarráðs Reykjavíkurborgar, segir spjótin beinast að ríkinu í málinu. „Við sjáum víða að það eru einmitt ekki til úrræði sem eru til staðar og ég myndi segja að þetta sé birtingarmynd þess þegar við erum ekki að setja fjármagn í velferð, þegar við erum ekki með kerfi til staðar sem á að mæta fólki sem þarf á stuðningi að halda,“ sagði Sanna. „Þannig ég myndi segja algjörlega að við þurfum að einblína á það af hverju erum við ekki með þennan stuðning til staðar og af hverju ríkið hefur ekki verið að bjóða upp á það. Og ég vona svo innilega að við sjáum hratt og fljótt hvernig þau sjá fyrir sér að leysa úr þessum málum hvað varðar þetta svið.“ Sanna segir sitt hlutverk á sama tíma að taka tillit til áhyggja íbúa. Borgin meti ýmsa þætti þegar verið er að úthluta húsnæði. „Þá er verið að líta til ýmissa þátta og ef búseta gengur í einhverjum tilfellum ekki upp þá verður auðvitað að skoða það og þær reglur sem við erum með og sífellt að þora að líta til þess. En ég ítreka að það eru fleiri aðilar sem þurfa að koma að málum,“ sagði hún. Sanna segir að hún muni fylgja máli mannsins eftir við ríkið og halda áfram samtali um bætta þjónustu til handa andlega veikum einstaklingum í borginni. Það að þarna búi veikur maður sem hefur meðal annars haldið ferðamanni í gíslingu og að hann búi þarna enn hlýtur að hafa áhrif á ímynd borgarinnar? „Ég er fyrst og fremst að hugsa um líðan fólks sem upplifir krefjandi aðstæður bæði manneskjunnar sem við á og íbúa, það er það sem ég er fyrst og fremst að hugsa um,“ sagði Sanna.
----------------------------------------


================================================================================
GROUP 2493be7f
================================================================================

----------------------------------------
Title: „Barnadrápum á Gaza að mestu mætt með tómlæti“
Content: Catherine Russell, framkvæmdastjóri UNESCO, er ómyrk í máli.EPA-EFE / JUSTIN LANE„Heimurinn ætti að vera í miklu uppnámi vegna þess að 45 börn hafa verið drepin í loftárásum Ísraelshers á Gaza síðustu tvo daga,“ segir Catherine Russell, framkvæmdastjóri Barnahjálparsjóðs Sameinuðu þjóðanna (UNICEF), í færslu á X.„Þess í stað er barnadrápum á Gaza að mestu mætt með tómlæti,“ segir Russell og bætir við að milljón börn eigi á hættu að svelta til bana. Þau skorti mat, vatn og lyf. „Það er hvergi skjól að finna fyrir börnin á Gaza, þessum grimmdarverkum verður að linna.“Að minnsta kosti 115 voru drepin í árásum Ísraelshers á Gaza í gær. Ísraelsher hefur aukið árásarþunga sinn síðustu daga líkt og ríkisstjórnin hafði boðað.
----------------------------------------


================================================================================
GROUP 37b6a356
================================================================================

----------------------------------------
Title: Heinemann svarar Sameyki: „Þetta er rangt“
Content: Fyrirtækið Heinemann, sem nýverið tók við rekstri fríhafnarverslana á Keflavíkurflugvelli, segir ekki rétt að fyrirtækið hyggist meina starfsmönnum verslananna að vera félagsmenn í Sameyki eða skikka þá til aðildar að VR. Þá segir fyrirtækið formann Sameykis hafa farið með rangfærslur í bréfi til félagsmanna sinna á dögunum. Hins vegar staðfestir fyrirtækið að frá og með febrúar 2028 muni „aðeins kjarasamningur VR og SA geta gilt“ um starfsfólk fríhafnarinnar. Þetta kemur fram í yfirlýsingu frá Heinemann þar sem brugðist er við bréfi sem Sameyki sendi félagsfólki og Vísir greindi frá fyrr í vikunni. Í bréfinu sagði Kári Sigurðsson, formaður stéttarfélagsins Sameykis, Heinemann brjóta gegn stjórnarskrárvörðum rétti Íslendinga með því að hyggjast þvinga starfsfólk verslana á flugvellinum til að fylgja kjarasamningum VR í stað Sameykis. Í bréfinu er vitnað til efnis fundar sem stéttarfélagið átti með forsvarsmönnum Heinemann þann 15. apríl en í bréfinu til félagsmanna sagði meðal annars að á fundinum hafi orðið ljóst að Heinemann vildi komast undan kjarasamningi Sameykis. Á fundinum hafi einnig komið fram að fyrirtækið hyggist gera kjarasamninga við VR og ætti nýráðið starfsfólk að starfa eftir samningi þeirra á milli. Núverandi félagsfólk Sameykis fengi að velja hvort það haldi sig þar eða skipti yfir í VR. Samningur Sameykis myndi þó einungis gilda til 1. febrúar 2028 og þá eiga allir starfsmenn að fylgja kjarasamningum VR og Samtaka atvinnulífsins. Í yfirlýsingu Heinemann felst staðfesting fyrirtækisins á því að eftir að núverandi kjarasamningur rennur úr gildi verði ekki hjá því komist að miðað verði við samning VR og SA. Hins vegar er túlkun Sameykis sem fram kom í bréfinu hafnað. Fyrirtækið ætli sér hvorki nú né síðar að meina starfsmönnum sínum að eiga aðild að Sameyki eða skikka þá til aðildar að VR. „Þetta er rangt og ekki í samræmi við það sem komið hefur fram á fundum fulltrúa Heinemann með forsvarsmönnum Sameykis. Öllum starfsmönnum sem störfuðu áður hjá Fríhöfnin ehf. og starfa nú í verslunum Ísland Duty Free er frjálst að eiga aðild að Sameyki á meðan kjarasamningur Sameykis og Fríhafnarinnar ehf., sem fór áður með rekstur fríhafnarverslana á Keflavíkurflugvelli, er í gildi til 1. febrúar 2028,“ segir meðal annars í yfirlýsingu Heinemann. Sjá einnig: Hundrað og fimm­tíu manns unnu að opnuninni Þá vill Heinemann meina að engin stjórnarskrárbundin réttindi séu brotin og að fyrirtækið muni leggja sig fram við að virða réttindi starfsfólks. „Þá er það einnig rangt að Heinemann hafi leitast við að komast undan kjarasamningi Sameykis eða hafi reynt að semja um að kjarasamningur VR ætti að gilda um störf starfsmanna þess, enda er það ekki á færi atvinnurekanda að velja hvaða kjarasamningar gilda um starfsmenn þeirra og þar af leiðandi til hvaða stéttarfélags atvinnurekandi skilar iðgjaldi starfsmanna,” segir ennfremur í yfirlýsingunni. Fullyrt er í yfirlýsingunni að engin réttindi, hvorki stjórnarskrárvarin né önnur, hafi verið né verði brotin og að félagið hafi og muni „halda áfram að leggja sig fram um að fylgja í hvívetna þeim lögum sem gilda um réttindi starfsmanna.“ Þá er bent á í yfirlýsingunni að Heinemann sé einkarekið fyrirtæki og starfsmenn þess sinni verslunar-, þjónustu-, og skrifstofustörfum í einkarekstri. Á sama tíma sé Sameyki stéttarfélag í almannaþjónustu þar sem félagsmenn eru „einstaklingar í þjónustu ríkisins og sveitarfélaga og einstaklingar sem starfa hjá stofnunum og opinberum fyrirtækjum,” að því er segir í yfirlýsingunni. Af þessum sökum muni aðeins kjarasamningur VR og SA „aðeins geta gilt um störf starfsmanna Heinemann eftir að kjarasamningur Sameykis og Fríhafnarinnar ehf. fellur úr gildi árið 2028 að mati þeirra sérfræðinga sem félagið hefur ráðfært sig við.” Fyrirtækið muni leitast við að eiga áfram uppbyggilegt samtal við Sameyki og aðra aðila vinnumarkaðarins þar sem hagsmunir starfsmanna verði hafðir að leiðarljósi. „Heinemann á Íslandi hefur að markmiði vera öflugur og ábyrgur vinnuveitandi, enda byggir rekstur félagsins á góðri þjónustu og öflugri liðsheild 150 starfsmanna þess. Það hefur verið og mun áfram vera markmið Heinemann að tryggja að réttindi starfsmanna skerðist að engu leyti óháð því hvaða kjarasamningur gildir um störf þeirra,“ segir að lokum í yfirlýsingunni.
----------------------------------------


================================================================================
GROUP 12435600
================================================================================

----------------------------------------
Title: Sólin verður virkjuð á Bæjarhálsi
Content: Verkefninu er ætlað að vera sýningar- og þróunarvettvangur fyrir ON til að bæta sjálfbærni, hámarka nýtingu endurnýjanlegrar orku, draga úr álagi á rafdreifikerfið og styðja við næstu skref í þróun framtíðar hraðhleðslustöðva, segir Lilja Björk. Guðjón Hugberg tæknistjóri ON er umsjónarmaður verkefnisins. Hann segir að hér sé verið að gera tilraun með það hvað sólarsellur geta gefið mikið rafmagn. Þetta sé kjörinn staður því kyndistöðin sé í næsta nágrenni við höfuðstöðvar ON. Jafnframt verður komið fyrir batteríi sem rafmagnið fer inn á. Guðjón segir að stefnt sé að því að hefja framkvæmdir í þessum mánuði og búnaðurinn verði tilbúinn í sumar. ON hefur rekið litla batterísstöð á Hvolsvelli og er reynslan af henni góð að sögn Guðjóns. Þetta er ekki fyrsta sólarselluverkefni fyrirtækisins, segir Lilja Björk. Rannsóknir og nýsköpun hjá Orkuveitunni í samstarfi við ON hafa verið að kanna möguleika á nýtingu sólarorku í nokkur ár. Þetta verkefni er það fyrsta sem raungerist hjá ON, þ.e. þar sem birtuorkan er nýtt, og er það hugsað til að styrkja samspil hleðslustöðva og sólarorku. Rafmagnsveita Reykjavíkur tók til starfa árið 1921 með rekstri Elliðaárstöðvarinnar. Þar var framleitt rafmagn með vatnsafli. Jarðvarmavirkjunin á Nesjavöllum var gangsett í september 1990 þar sem varmaorka var og er framleidd. Raforkuvinnsla hófst á Nesjavöllum árið 1998. Orkuveitan var stofnuð 1. janúar 1999. Kyndistöðin var tekin í notkun árið 1967 og gegndi hún hlutverki topp- og varastöðvar fyrir hitaveituna. Hún var byggð á sínum tíma til að koma í veg fyrir skort á heitu vatni. Bæði vegna bilana en fyrst og fremst til að mæta aukinni þörf á kaldasta tíma ársins. Stjórn Orkuveitunnar samþykkti árið 2011 að rekstri kyndistöðvar á Bæjarhálsi í Árbæjarhverfi yrði hætt og starfsleyfi stöðvarinnar skilað. Nú er í húsinu ein af mörgum dælustöðvum hitaveitunnar. Byggingarfulltrúi Reykjavíkur hefur samþykkt að veita Orku náttúrunnar (ON), dótturfyrirtæki Orkuveitunnar, leyfi til að setja sólarsellur ofan á þak og einnig á hluta af útveggjum húss við Bæjarháls 1. Þar með fetar Orkuveitan inn á nýjar brautir. Áður hefur fyrirtækið virkjað vatnsaflið og jarðvarmann. „Þetta er virkilega spennandi nýsköpunarverkefni sem hefur verið unnið að að undanförnu hjá Orku náttúrunnar og er kallað Birta á Bæjarhálsi,“ segir Lilja Björk Hauksdóttir, samskiptastýra Orku náttúrunnar. Verkefnið snýst um að breyta kyndistöðinni við Bæjarháls í Reykjavík í hraðhleðslustöð fyrir rafbíla með uppsetningu á um 100 kW sólarsellum og 450 kWh rafhlöðum. Nú þegar eru á staðnum þrjár 240 kW hraðhleðslustöðvar, samtals 720 kW. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------


================================================================================
GROUP 773deebd
================================================================================

----------------------------------------
Title: Hrósaði Gylfa en valdi hann ekki
Content: Gylfi Þór Sigurðsson er ekki í landsliðshópi Íslands fyrir útileikina gegn Skotlandi og Norður-Írlandi í næsta mánuði en um vináttuleiki er að ræða. „Ég hef ekkert rætt við Gylfa,“ sagði Arnar Gunnlaugsson landsliðsþjálfari á blaðamannafundi í dag. „Hann er byrjaður að sýna sitt rétta andlit í síðustu leikjum sem er mjög gott. Það eru erfiðir leikir fram undan og Evrópuleikir gegn sterkum liðum. Hann er klárlega inni í myndinni í haust,“ bætti Arnar við.
----------------------------------------


================================================================================
GROUP b4813350
================================================================================

----------------------------------------
Title: Hluta­bréfa­verð Reita rýkur upp eftir upp­gjör
Content: Hluta­bréf fast­eignafélagsins Reita hafa hækkað um tæp 6% í 140 milljón króna við­skiptum í dag. Gengi félagsins stendur í 113 krónum á hlut þegar þetta er skrifað sem sam­svarar tæp­lega 10% hækkun síðastliðinn mánuð. Reitir birtu árs­hluta­upp­gjör fyrsta árs­fjórðungs eftir lokun markaða í dag sem sýndi um 10% tekju­vöxt milli ára. Sam­kvæmt upp­gjörinu námu leigu­tekjur félagsins 4.305 milljónum króna á fyrsta fjórðungi ársins 2025, saman­borið við 3.921 milljón króna á sama tíma­bili árið áður. Það sam­svarar 9,8% aukningu. Rekstrar­hagnaður fyrir mats­breytingar var 2.801 milljón króna og jókst um 10,2% á milli ára. Að teknu til­liti til mats­breytinga nam hagnaður tíma­bilsins 1.094 milljónum króna, saman­borið við 2.536 milljónir á fyrsta fjórðungi 2024. Félagið fjár­festi fyrir þrjá milljarða króna á fjórðungnum og hefur þegar fjár­fest fyrir sam­tals 5,2 milljarða það sem af er
----------------------------------------


================================================================================
GROUP 57eb5bb6
================================================================================

----------------------------------------
Title: Tveir menn dæmdir fyrir innflutning fíkniefna
Content: Fyrr í dag féllu tveir dómar í Héraðsdómi Reykjaness í tveimur aðskildum málum er varða innflutning á kókaíni til landsins. Í báðum tilfellum voru sakborningar dæmdir til 30 mánaða fangelsisvistar. Í fyrra málinu var maður á fertugsaldri sem er erlendur ríkisborgari sakfelldur fyrir stórfelld fíkniefnalagabrot en hann var handtekinn 3. mars fyrir innflutning á 1,97 kílóum af kókaíni til landsins. Efnin fundust falin í ferðatösku mannsins er hann flaug frá París í Frakklandi til Keflavíkur. Styrkleiki efnisins var 83% og var því ætlað til dreifingar og sölu hér á landi. Maðurinn var dæmdur í 30 mánaða fangelsi auk þess sem honum er gert að greiða 1.391.936 krónur í sakakostnað. Í seinna málinu var maður á þrítugsaldri, sem sömuleiðis er erlendur ríkisborgari, einnig sakfelldur fyrir stórfelld fíkniefnalagabrot en sá hafði falið 2,87 kíló af kókaíni í ferðatösku sinni er hann flaug til landsins frá Madríd á Spáni 10 apríl. Styrkleiki efnisins var á bilinu 52-54% og var því ætlað til dreifingar og sölu hérlendis. Var maðurinn dæmdur í 30 mánaða fangelsi og gert að greiða 1.469.583 krónur í sakarkostnað.
----------------------------------------


================================================================================
GROUP e902d479
================================================================================

----------------------------------------
Title: Arnar um síðasta verkefni: Aðrir voru týndir
Content: Arnar Gunnlaugsson, landsliðsþjálfari karla í fótbolta, er spenntur fyrir leikjunum við Norður-Írland og Skotland á útivelli í næsta mánuði. Er um annað verkefni Arnars með liðið að ræða en tvö töp gegn Kósovó í umspili um sæti í B-deild Þjóðadeildarinnar varð niðurstaðan í fyrsta verkefninu. „Ég vil sjá framfarir að því leyti að leikmenn skilji betur kerfið okkar. Sumir náðu því á 0,1 sekúndu á meðan aðrir voru týndir, það var ekki flóknara en það. Það er gott að fá þetta verkefni svo þeir geti náð betri skilning á þessu kerfi og ég hef fulla trú á því. Þetta eru fáar æfingar og fáir fundir. Það þarf að einbeita sér vel. Leikmenn sem spila á hæsta stigi fótboltans eiga að vera fljótir að aðlagast. Auðvitað viljum við ná í úrslit og ná sjálfstrausti fyrir haustið,“ sagði Arnar í samtali við mbl.is.
----------------------------------------


================================================================================
GROUP b7176fda
================================================================================

----------------------------------------
Title: Anton í landsliðshópi Arnars
Content: Arnar Gunnlaugsson, þjálfari karlalandsliðsins í knattspyrnu, tilkynnti í dag 24 manna hóp fyrir vináttulandsleikina gegn Skotlandi og Norður-Írlandi sem fram fara á Bretlandseyjum 6. og 10. júní. Anton Ari Einarsson markvörður Breiðabliks kemur inn í hópinn í staðinn fyrir Lúkas B. Petersson. Hann á tvo vináttulandsleiki að baki á árunum 2018 og 2019. Fyrirliðinn Orri Steinn Óskarsson er ekki með vegna meiðsla, ekki heldur Júlíus Magnússon og Valgeir Lunddal Friðriksson, en að öðru leyti eru allir með sem voru í leikjunum við Kósóvó í mars. Mikael Anderson, Arnór Sigurðsson, Hörður Björgvin Magnússon og Daníel Leó Grétarsson koma allir inn í hópinn á ný en þeir misstu af síðustu verkefnum vegna meiðsla. Hörður er í hópnum í fyrsta sinn í tvö ár en hann hefur verið frá keppni síðan haustið 2023 og er nýkominn aftur inn í lið Panathinaikos. Hópurinn er þannig skipaður: Markverðir19/0 Hákon Rafn Valdimarsson, Brentford 6/0 Elías Rafn Ólafsson, Midtjylland 2/0 Anton Ari Einarsson, Breiðabliki Varnarmenn:106/5 Aron Einar Gunnarsson, Al Gharafa 57/3 Sverrir Ingi Ingason, Panathinaikos 49/2 Hörður Björgvin Magnússon, Panathinaikos 48/2 Guðlaugur Victor Pálsson, Plymouth 22/0 Daníel Leó Grétarsson, Sönderjyske 9/1 Logi Tómasson, Strömsgodset 5/0 Bjarki Steinn Bjarkason, Venezia Miðjumenn:99/8 Jóhann Berg Guðmundsson, Al Orobah65/6 Arnór Ingvi Traustason, Norrköping34/2 Arnór Sigurðsson, Malmö33/4 Ísak Bergmann Jóhannesson, Düsseldorf31/2 Mikael Anderson, AGF28/1 Stefán Teitur Þórðarson, Preston20/3 Hákon Arnar Haraldsson, Lille20/1 Mikael Egill Ellertsson, Venezia18/2 Þórir Jóhann Helgason, Lecce 3/0 Kristian Nökkvi Hlynsson, Sparta Sóknarmenn:44/6 Jón Dagur Þorsteinsson, Hertha Berlín39/10 Albert Guðmundsson, Fiorentina32/8 Andri Lucas Guðjohnsen, Gent16/0 Willum Þór Willumsson, Birmingham
----------------------------------------


================================================================================
GROUP b4b81a5d
================================================================================

----------------------------------------
Title: Metút­gáfa af „öfugum kana“-bréfum
Content: Bandarísk fyrir­tæki hafa á fyrstu mánuðum ársins sótt í síauknum mæli á evrópskan skulda­bréfa­markað og náð metút­gáfu svo­nefndra „öfuga-kana“ skulda­bréfa (e. Re­ver­se Yan­kee bonds). Sam­kvæmt Financial Times endur­speglar þessi þróun ekki aðeins muninn á vaxta­stigi beggja megin At­lants­hafsins, heldur einnig vaxandi þörf fyrir­tækja fyrir fjöl­breyttari fjár­mögnun og gjald­miðla­lega áhættu­dreifingu. Að sögn Bank of America hafa bandarísk fyrir­tæki þegar gefið út skulda­bréf í evrum fyrir sam­tals meira en 40 milljarða evra frá áramótum, sem er meira en út­gáfa þeirra á sama tíma í fyrra og stefnir í að slá út fyrra met frá árinu 2019. Hug­takið Re­ver­se Yan­kee vísar til skulda­bréfaút­gáfu bandarískra fyrir­tækja í evrum á evrópskum markaði, í and­stöðu við hefðbundin Yan­kee bonds sem eru skulda­bréf er­lendra aðila í Bandaríkja­dölum gefin út í Bandaríkjunum. Þetta út­gáfu­form hefur rutt sér til rúms á ný í ljósi þess að fjár­mögnunar­kostnaður í Evrópu er veru­lega lægri en í Bandaríkjunum. Vaxta­munur á ríkis­skulda­bréfum Þýska­lands og Bandaríkjanna náði í desember yfir tvö pró­sentu­stig, og sú þróun hefur endur­speglast í skulda­bréfa­vöxtum fyrir­tækja. Þannig greiða bandarísk fjár­festinga­fyrir­tæki í dag að meðaltali um tveimur pró­sentu­stigum hærri vexti við fjár­mögnun í Bandaríkjunum en á evru­markaði. Þannig gaf Alp­habet, móðurfélag Goog­le, nýverið út skulda­bréf í evrum fyrir 6,75 milljarða, og Pfizer fylgdi í kjölfarið með út­gáfu fyrir 3,3 milljarða evra. T-Mobile US safnaði 2,75 milljörðum evra. Slíkar um­fangs­miklar út­gáfur sýna ekki aðeins að markaðurinn býður hagstæð kjör, heldur einnig að bandarísk fyrir­tæki hafa burði til að sækja sér fjár­mögnun í mörgum gjald­miðlum og á mörgum svæðum samtímis. Ýmsir þættir liggja að baki þessari þróun sam­kvæmt FT. Meðal þeirra er pólitísk óvissa innan Bandaríkjanna, meðal annars vegna um­deildra tolla­að­gerða Donalds Trump, sem valdið hafa sveiflum í gjald­miðlum og á fjár­málamörkuðum. Fyrir­tæki sem hafa tekjur og eignir í Evrópu kjósa því í auknum mæli að fjár­magna sig í evrum og skapa með því náttúru­lega gjald­miðla­jöfnun gegn sveiflum í gengi. Þótt gengis­vernd geti dregið úr hluta ávinningsins fyrir þau fyrir­tæki sem flytja fjár­magnið aftur til Bandaríkjanna er fjár­hags­legur ábati fyrir mörg félög enn um­tals­verður. Að mati sér­fræðinga er þessi þróun einnig til marks um styrk­leika þessara fyrir­tækja. Með því að sækja sér fjár­mögnun í Evrópu í stórum stíl sýna þau fjár­festum að þau hafi að­gang að fjöl­breyttum fjár­málamörkuðum og þurfi ekki að reiða sig á bandaríska lána­markaði ein­vörðungu. Slíkt styrkir einnig stöðu þeirra gagn­vart öðrum lán­veit­endum og dregur úr skammtíma­hættu í fjár­málum. Að teknu til­liti til um­fangs og hraða skulda­bréfaút­gáfunnar má ætla að þessi þróun haldi áfram næstu misseri, að minnsta kosti meðan vaxta­munurinn stendur. Damien Hill hjá Insig­ht Invest­ment bendir á að lægri heildar­fjár­mögnunar­kostnaður í evrum hvetji áfram út­gef­endur til að nýta tækifærið meðan það varir. Að sama skapi má búast við því að evrópskir skulda­bréfa­markaðir verði næmari fyrir pólitískum ákvörðunum og efna­hags­stefnu í Bandaríkjunum, þar sem áhrif stærstu út­gef­enda vega þyngra en áður. Því virðist sem bandarísk stór­fyrir­tæki hafi fundið sér hagstæðan far­veg í evrópskum skulda­bréfa­mörkuðum, bæði til skemmri tíma í krafti vaxta, og til lengri tíma sem liður í áhættu­dreifingu og fjár­mála­legri sveigjan­leika. Þetta stað­festir þá reglu sem sí­fellt fleiri alþjóð­leg fyrir­tæki vinna eftir: að vera ekki háð einni mynt, einum markaði eða einu fjár­mála­kerfi.
----------------------------------------


================================================================================
GROUP f5639b41
================================================================================

----------------------------------------
Title: Litlar væntingar til fyrstu beinu friðarviðræðnanna í meira en þrjú ár
Content: Fyrstu beinu friðarviðræðurnar í rúm þrjú ár á milli fulltrúa Rússlands og Úkraínu fara fram í Tyrklandi í dag. Takmarkaðar væntingar ríkja um árangur viðræðnanna, en hvorki Pútín Rússlandsforseti né Selenskí Úkraínuforseti taka beinan þátt í viðræðunum. Trump Bandaríkjaforseti segist vilja hitta Pútín eins fljótt og hægt er. Samningamenn Rússlands og Úkraínu hittast í Istanbúl á næstu klukkustundum ásamt fulltrúa Bandaríkjanna, en það eru gestgjafar Tyrkja sem leiða viðræðurnar. Fram kemur í umfjöllun BBC að nú sé hins vegar hafinn þríhliða fundur sendinefnda Úkraínu, Bandaríkjanna og Tyrklands í Dolmabahce-höllinni í Istanbúl. Á fundinum eru Marco Rubio, utanríkisráðherra Bandaríkjanna, Keith Kellogg, erindreki Trumps gagnvart Úkraínu, Andrii Sybiha, utanríkisráðherra Úkraínu og Andriy Yermak, yfirmaður forsetaskrifstofu Selenskí, auk Hakans Fidan, utanríkisráðherra Tyrklands. Rubio sagði í gær að hann hefði „ekki miklar væntingar“ til viðræðnanna á milli Rússlands og Úkraínu í dag. Væntingarnar eru almennt sagðar í lágmarki en í gær sagði Trump Bandaríkjaforseti að engin hreyfing myndi komast á viðræðurnar fyrr en hann sjálfur myndi hitta Pútín í persónu. Í morgun sagði Trump að hann vilji hitta Pútín sem fyrst. Í aðdraganda viðræðnanna sem fram eiga að fara í dag hafði Pútín lagt til að viðræður við Úrkaínu færu fram í Tyrklandi. Því svaraði Selenskí með því að skora á Pútín að hitta sig í persónu, hann myndi sjálfur mæta til Tyrklands í dag til að eiga samtal við Pútín. Ekki vildi Pútín verða við því og í staðinn senda þeir báðir sendinefndir. Selenskí sagðist fyrr í vikunni hafa ákveðið að senda erindreka á fund við rússneska sendinefnt þótt Pútín hafi ákveðið að senda lágt setta erindreka. Það sagðist Selenskí hafa gert af virðingu við Donald Trump og Recep Tayyip Erdogan, forseta Bandaríkjanna og Tyrklands. Hann hafi litla sem enga trú á raunverulegum friðarvilja Rússa á meðan þeir séu ekki einu sinni reiðubúnir að fallast á vopnahlé.
----------------------------------------


================================================================================
GROUP bf068e33
================================================================================

----------------------------------------
Title: Harðorðir þingmenn engin nýlunda
Content: Þingmenn stjórnarandstöðunnar gerðu athugasemdir við meint óheflað málfar Ingu Sæland félags- og húsnæðismálaráðherra, í pontu Alþingis í gær. Eva H. Önnudóttir stjórnmálfræðingur segir ekki kveða við nýjan tón á Alþingi. Hver ráðherra hafi sinn stíl, sem þó er ekki hafinn yfir gagnrýni.Sigríður Á. Andersen þingmaður Miðflokksins sakaði ráðherra um gaslýsingu á Alþingi í gær vegna útskýringa hennar á skipun í stjórnir ríkisstofnana, meðal annars Húsnæðis- og mannvirkjastofnun. Ráðherra brást ókvæða við og sagði það með ólíkindum að ráðherra, sem þurfti að segja af sér, tali með þessum hætti. Hún vísar þar í að Sigríður sagði af sér sem dómsmálaráðherra í mars 2019 eftir að Mannréttindadómstóll Evrópu komst að þeirri niðurstöðu að hún hefði brotið lög með skipun dómara við Landsrétt. „Ég horfi í þín augu með von um það að við gerum okkar besta og séum í góðri trú að vinna að hag samfélagsins sem við vorum kjörnar til að gera og ég óska nákvæmlega þess hins sama,“ sagði Inga Sæland í svari til Sigríðar. Hildur Sverrisdóttir þingmaður Sjálfstæðisflokks brást við umræðunum og sagði það ákveðna nýlundu hvernig ráðherrar kjósa að haga máli sínu í pontu.„Það er sleginn aðeins annar tónn. Það er kannski aðeins leyft sér að kríta aðeins út fyrir þær línur sem ramma inn sannleikann oft á tíðum, því miður.“Hver ráðherra megi hafa sinn stílEva H. Önnudóttir stjórnmálafræðingur getur ekki tekið undir orð Hildar um að frjálslega sé farið með sannleikann á þingi.„Þetta má alveg skrifast á samskipti á milli stjórnarandstöðu og ríkisstjórnar. Bæði þingmenn og ráðherrar í gegnum tíðina hafa oft verið ansi harðir, þetta er spurning um stíl. Einstaka þingmenn í gegnum tíðina hafa notað ansi harkaleg orð.“Eva H. Önnudóttir, stjórnmálafræðingur.RÚVEva nefnir sem dæmi þegar Ólafur Ragnar Grímsson, þá þingmaður, sakaði Davíð Oddsson, þáverandi forsætisráðherra, um „skítlegt eðli“.Eva segir umræður á þingi í gær fyrst og fremst snúast um gagnrýni frá stjórnarandstöðunni, sem eigi fullan rétt á sér.Hver ráðherra eigi rétt á að skapa sér eigin stíl og Inga Sæland sé ekki undanskilin.„Hún er náttúrulega ansi orðheppin og er ekkert að skafa utan af hlutunum. Þetta er hennar stíll en auðvitað má gagnrýna hana eins og alla aðra sem tala í pontu Alþingis,“ segir Eva.
----------------------------------------


================================================================================
GROUP 52ed86e8
================================================================================

----------------------------------------
Title: Breiðablik fór illa með Val
Content: Breiðablik er með þriggja stiga forskot á toppi Bestu deildar kvenna í fótbolta eftir heimasigur á Val, 4:0, í 6. umferðinni á Kópavogsvelli í kvöld. Breiðablik er með 16 stig, þremur meira en FH og Þróttur sem mætast á morgun. Valur er í fimmta sæti með sjö stig. Blikar byrjuðu eins vel og hægt er því Agla María Albertsdóttir skoraði fyrsta markið eftir tæpa mínútu með hnitmiðuðu skoti utan teigs eftir takta á vinstri kantinum. Næstu mínútur voru frekar rólegar og lítið um opin færi. Það breyttist á 36. mínútu þegar Berglind Björg Þorvaldsdóttir tvöfaldaði forskotið með skoti af stuttu færi í teignum eftir að Tinna Brá Magnúsdóttir í marki Vals varði frá Elínu Helenu eftir horn. Berglind fékk gott færi til að skora sitt annað mark og þriðja mark Breiðabliks er hún fékk boltann í teignum frá Öglu Maríu á 40. mínútu en lagði hann framhjá. Aðeins þremur mínútum síðar var hún búin að bæta upp fyrir það með þriðja markinu. Elísa Viðarsdóttir hreinsaði þá boltann í Berglindi í teignum sem þakkaði fyrir sig og renndi boltanum í netið. Voru hálfleikstölur því 3:0. Breiðablik var sterkari aðilinn framan af í seinni hálfleik og Agla María fékk tvö fín færi til að skora en Tinna gerði vel í markinu. Hinum megin átti Fanndís Friðriksdóttir tvær fínar tilraunir en Telma Ívarsdóttir í marki Breiðabliks var vandanum vaxin. Blikar skoruðu svo fjórða markið á 73. mínútu þegar Karitas Tómasdóttir skoraði með bakinu eftir hornspyrnu frá Öglu Maríu. Reyndist það síðasta mark leiksins. Allar lýsingar í beinni
----------------------------------------


================================================================================
GROUP 1f6d4b14
================================================================================

----------------------------------------
Title: „Börnin mín koma með mér hvert sem ég fer“
Content: Rumi Carter, yngri dóttir tónlistarparsins Beyoncé Knowles og Jay-Z, verður öruggari með hverjum tónleikunum á Cowboy Carter-túr móður sinnar. Í nýju myndbandi frá fimmtu tónleikum Beyoncé í Los Angeles syngur Rumi, sem er sjö ára, með laginu Protector, faðmar móður sína, brosir og vinkar aðdáendum. Á sviðinu er einnig eldri systir hennar, hin þrettán ára Blue Ivy Carter. Amma stúlknanna, Tina Knowles, sagði í síðustu viku að Rumi væri dugleg að taka eftir því sem stóra systir hennar gerir á sviðinu og kallar það „stóru systur orkuþjálfun“. „Það hvernig hún fylgist með Blue og speglar hverja hreyfingu ... þú getur séð að hún er að taka glósur,“ skrifaði Tina. Í viðtali við GQ í spetember sagði Beyoncé að hún skipulagði tónleikana í kringum dagskrá barnanna sinna. „Börnin mín koma með mér hvert sem ég fer,“ sagði Beyoncé. „Þau koma á skrifstofuna til mín eftir skóla og þau eru í stúdíóinu með mér. Það er eðlilegt að þau læri kóreógrafíuna mína.“ A post shared by TETRIS (@itstetrisbish) Elle
----------------------------------------


================================================================================
GROUP e46332f6
================================================================================

----------------------------------------
Title: Stjórnar­maður kaupir í Al­vot­ech fyrir 26 milljónir
Content: Richard Davies, vara­for­maður stjórnar Al­vot­ech, hefur keypt hluta­bréf í félaginu fyrir rúm­lega 200.000 Bandaríkja­dali, sam­kvæmt kaup­hallar­til­kynningu sem send var Fjár­mála­eftir­liti Lúxem­borgar (CSSF). Við­skiptin fóru fram mið­viku­daginn 14. maí síðastliðinn og náðu til 19.988 hluta á genginu 10,18 Bandaríkja­dalir á hlut, sem gerir sam­tals fjár­hæð upp á 203.872 dali. Á gengi dagsins er um 26,5 milljónir ís­lenskra króna að ræða. Til­kynningin var birt fimmtu­daginn 15. maí og skráð sam­kvæmt reglum Evrópu­sam­bandsins um opin­bera upp­lýsinga­gjöf um við­skipti stjórn­enda. Þar kemur fram að um sé að ræða bein kaup af hálfu stjórnar­mannsins sjálfs, ekki í gegnum tengda aðila. Við­skiptin voru fram­kvæmd utan skipu­legs verðbréfa­markaðar. Engin viðbótar­skýring fylgir um til­efni við­skiptanna, en kaup stjórn­enda í eigin félagi eru jafnan túlkuð sem merki um trú á framtíðar­horfur fyrir­tækisins. Al­vot­ech birti ár­st­hluta­upp­gjör í byrjun mánaðar en þar segir að félagið geri ráð fyrir að heildar­tekjur félagsins í ár verði á bilinu 600-700 milljónir dala, en til saman­burðar gerði af­komu­spáin sem félagið birti í lok mars ráð fyrir að heildar­tekjur verði á bilinu 570-670 milljónir dala. Ný af­komu­spá gerir ráð fyrir að aðlöguð EBITDA fram­legð verði á bilinu 200-280 milljónir dollara en fyrri spá gerði ráð fyrir 180-260 milljónum dala. Al­vot­ech til­kynnti í mars að fyrir­tækið hefði keypt þróunar­starf­semi sænska líftækni­fyrir­tækisins Xbra­ne Biop­harma AB fyrir um 3,6 milljarða ís­lenskra króna. Sam­hliða kaupunum myndi Al­vot­ech í fram­haldinu skoða mögu­lega skráningu í kaup­höllinni í Stokk­hólmi með út­gáfu sænskra heimilda­skír­teina (SDR).
----------------------------------------


================================================================================
GROUP 7c19d14b
================================================================================

----------------------------------------
Title: „Skiptir ekki máli þótt höfuðstöðvarnar séu í Kringlunni“
Content: Vísbendingar eru um að hækkun veiðigjalds geti haft áhrif á sjávarpláss umfram það sem lesa má úr frumvarpi ríkisstjórnarinnar. Þetta segir í greiningu sem KPMG vann fyrir Samtök sjávarútvegssveitarfélaga.Búist er við að veiðigjöld hækki um 7,9 milljarða króna á ári nái frumvarp ríkisstjórnarinnar fram að ganga.Samtök sjávarútvegssveitarfélaga segja að það skorti alla greiningu á því hver áhrifin verða eftir sveitarfélögum. Þar dugi ekki að horfa á hvar fyrirtækin eru skráð. Nauðsynlegt sé að greina hvar starfsemi fyrirtækjanna fer fram. „Það skiptir ekki máli þótt höfuðstöðvarnar séu í Kringlunni ef megnið af starfseminni er í Grenivík,“ segir Íris og vísar þar til sjávarútvegsfyrirtækisins Gjögurs hf.Þótt 90% af boðaðri hækkun veiðigjalds falli á fyrirtæki sem eru skráð í átta sveitarfélögum, gætir áhrifanna víðar.Samtökin óttast að sjávarpláss geti misst útsvarstekjur, hafnargjöld og jafnvel fasteignagjöld ef dregið er úr fjárfestingum. Þau skora á ríkisstjórnina að stíga minni skref og hækka gjöldin í þrepum. Vilja fara hægar í sakirnarForsvarsmenn samtakanna áttu fund með þingmönnum og fjármálaráðherra í dag. Íris segist hafa fundið fyrir skilningi. Krafan sé í raun ekki að það verði alfarið fallið frá hækkun veiðigjalda en það sé nauðsynlegt að áhrifin liggi fyrir.„Við áttum okkur algjörlega á því að þessi ríkisstjórn er búin að gefa út að það á að hækka veiðigjöldin. En fyrir okkur sem rekum sveitarfélög skiptir öllu máli að vita hvaða nýju álagningar hafa áhrif og það er það sem við erum að fara fram á,“ segir Íris Róbertsdóttir, bæjarstjóri í Vestmannaeyjum.Boðaðar hækkanir veiðigjalds leggjast misþungt á fyrirtæki eftir því hversu arðbær þau eru fyrir, enda tekur almennt veiðigjald ekki mið af stöðu fyrirtækisins, ef frá er talið tiltekið frítekjumark.En fjárhæð gjaldsins miðast við hagnað greinarinnar í heild sinni. Í greiningu KMPG er sérstaklega litið til fyrirtækja sem verða fyrir „verulegum áhrifum“ af hækkuninni, eins og KPMG kallar það. Það eru þau fyrirtæki sem myndu sjá á eftir meira en 80 prósentum af hagnaði í veiðigjöld.Fimmtán slík fyrirtæki eru með starfsemi í Vesturbyggð og ellefu í Ísafjarðarbæ, svo dæmi séu tekin.
----------------------------------------


================================================================================
GROUP d619a38f
================================================================================

----------------------------------------
Title: Tekur slaginn í bestu deild Evrópu
Content: Jón Axel Guðmundsson, landsliðsmaður í körfuknattleik, hefur skrifað undir nýjan samning við spænska félagið San Pablo Burgos. Karfan.is greinir frá. Mun Jón Axel því taka slaginn í efstu deild Spánar, þeirri sterkustu í Evrópu, en San Pablo Burgos vann B-deildina með stæl og kom sér þannig upp um deild. Var Grindvíkingurinn í lykilhlutverki hjá San Pablo Burgos er liðið bar höfuð og herðar yfir keppinauta sína í næstefstu deild.
----------------------------------------


================================================================================
GROUP 0c2b3b5c
================================================================================

----------------------------------------
Title: Hlýtur 25 ára dóm fyrir banatilræðið við Rushdie
Content: Hadi Matar sem stakk Salman Rushdie á fyrirlestri rithöfundarins í New York árið 2022 hefur verið dæmdur í 25 ára fangelsi vegna banatilræðisins. Rushdie blindaðist á öðru auga og missti hreyfigetu í annarri hendi eftir árásina. AP fjallar um málið. Í febrúar komst kviðdómur að þeirri niðurstöðu að hinn 27 ára bandarísk-líbanski Matar væri sekur um morðtilræði og í dag dæmdi dómari í Chautauqua-sýslu í New York hann í 25 ára fangelsi, hámarksrefsingu fyrir glæpinn. Matar hlaut einnig sjö ára dóm fyrir að veitast að Ralph Henry Reese, umræðustjóra á fyrirlestrinum. Matar mun afplána dómana tvo samhliða þar sem glæpirnir áttu sér stað á sama tíma og mun hann því sitja í fangelsi í 32 ár. Áður en dómurinn féll reist Matar á fætur og las upp yfirlýsingu um málfrelsi og sagði Rushdie vera hræsnara. „Salman Rushdie vill lítilsvirða annað fólk,“ sagði Matar í yfirlýsingunni. „Hann vill vera yfirgangsseggur, hann vill níðast á öðrum. Ég er ekki sammála því.“ Matar ætlaði með banatilræðinu að framfylgja „fatwa“ þ.e. dauðadómi sem Ruholla Khomeini, æðstiklerkur Írans, gaf út 1989 vegna skáldsögunnar Söngva Satans sem kom út 1988. Dómur klerksins gerði Rushdie réttdræpan og voru þrjár milljónir dala settar til höfuðs honum. Eftir það var Rushdie í áratugi í felum og bjó undir verndarvæng breska ríkisins með vopnaða verði í níu ár. Íran hætti formlegum stuðningi við tilskipunina 1998 en Söngvar Satans er enn stranglega bönnuð í Íran vegna þeirrar myndar sem dregin er upp af Múhameð spámanni. Eftir árásin dvaldi Rushdie í sautján daga á sjúkrahúsi í Pennsylvaníu og var meira en þrjár vikur í endurhæfingu í New York. Rushdie skrifaði um árásina og afleiðingar hennar í bókinni Hnífi sem kom út í fyrra. Rushdie kom til Íslands í fyrra þar sem hann tók við alþjóðleg­um bók­mennta­verðlaun­um Hall­dórs Lax­ness og ræddi þar um árás­ina. Matar þarf að fara aftur fyrir dóm vegna ákæra sem snúa að hryðjuverkaþætti árásarinnar. Fyrstu réttarhöldin sneru að sjálfri árásinni en í þeirri næstu verður farið ofan í ástæðurnar fyrir banatilræðinu.
----------------------------------------


================================================================================
GROUP 498a7f52
================================================================================

----------------------------------------
Title: Reka for­stjóra danska lyfjarisans sem malar gull á Ozempic
Content: Danska lyfjafyrirtækið Novo Nordisk, eitt verðmætasta fyrirtæki Evrópu, tilkynnti í dag að það hefði rekið forstjóra sinn í skugga vaxandi samkeppni. Í tíð forstjórans hefur hagnaður fyrirtækisins nærri þrefaldast þökk sé þyngdarstjórnunar- og sykursýkislyfja þess. Lars Fruergaard Jørgensen hefur stýrt Novo Nordisk undanfarin átta ár. Á þeim tíma hafa lyfin Ozempic og Wegovy malað fyrirtækinu gull. Sala, hagnaður og hlutabréfaverð í danska fyrirtækinu hefur nærri því þrefaldast. Fyrirtækið var um tíma það verðmætasta í Evrópu í fyrra. Hlutabréfaverð hefur hins vegar fallið síðasta árið vegna aukinnar samkeppni, að sögn evrópska blaðsins Politico. Þá hafa tilraunir með næstu kynslóð lyfja fyrirtækisins ekki borið tilætlaðan árangur. Fyrir nokkrum dögum lækkaði fyrirtækið sölu- og hagnaðarspár sínar í fyrsta skipti frá því að Wegovy kom á markað fyrir fjórum árum, að sögn Reuters-fréttastofunnar. Í tilkynningu frá fyrirtækinu í dag segir að stjórn og Lars Fruergaard Jørgensen, forstjóri, hafi komist að „sameiginlegri ákvörðun“ um að hann léti af störfum. Vísaði fyrirtækið til þróunar hlutabréfaverðs frá því um mitt ár í fyrra og áskorana á markaði. Verðið er 32 prósentum lægra nú en fyrir ári og 59 prósentum lægra en þegar það náði hámarki sínu samkvæmt Reuters. Ákvörðun stjórnarinnar er sögð hafa komið greinendum og fjárfestum á óvart. Reuters segir þá ekki sannfærða um að skipta hafi þurft Jørgensen út. Novo Nordisk hafi fram að þessu sýnt þolinmæði með stjórnendum sínum. „Manni finnst bara eins og það hafi eitthvað farið verulega úrskeiðis hér,“ segir Carsten Lonborg Madsen, greinandi hjá Danske Bank við Reuters.
----------------------------------------


================================================================================
GROUP 9d194306
================================================================================

----------------------------------------
Title: Fjár­mála­ráð­herra á­nægður með söluna á Ís­lands­banka
Content: Í hádegisfréttum verður rætt við Daða Má Kristófersson fjármálaráðherra um söluna á hlutum ríkisins í Íslandsbanka. Daði segist ánægður með framkvæmdina og hefur ekki áhyggjur af því að stórir fjárfestar hafi ekki komist að fyrir áhuga almennings. Þá segjum við frá stöðunni á Keflavíkurflugvelli en nítján einstaklingar sitja í gæsluvarðhaldi vegna fíknefnasmygls. Einnig heyrum við í okkar manni í Basel en nú styttist óðfluga í að VÆB bræður stígi á stokk í úrslitum Eurovision annað kvöld. Í sportpakka dagsins verður hitað upp fyrir stórleik Breiðabliks og Vals í knattspyrnu kvenna í kvöld.
----------------------------------------


================================================================================
GROUP af2a213f
================================================================================

----------------------------------------
Title: Besta sólarvörnin fyrir andlit
Content: Sólin! Það sést til hennar. Áður en rokið er út í sólbað verður að muna eftir sólarvörninni. Mörg rakakrem nú til dags innihalda sólarvörn sem er mikill kostur. Þá er húðin í stöðugri vernd gegn skaðlegum geislum sólarinnar. Margir ákveða einnig að fjárfesta í þannig kremi fyrir sumarið og er úrvalið endalaust. Sólarvörn sem er sérstaklega gerð með andlitið í huga kemur í veg fyrir að andlitsholur stíflist. Það er því mikilvægt að eiga sérstaka sólarvörn fyrir andlit og aðra fyrir líkamann. Það er einnig mikið úrval af lituðum dagkremum og förðum sem inniheldur góða sólarvörn. Hér fyrir neðan er listi með sólarvörn fyrir andlit.
----------------------------------------


================================================================================
GROUP 117196c6
================================================================================

----------------------------------------
Title: Strætó hættir að taka á móti reiðu­fé í vögnum 1. júní
Content: Frá og með 1. júní næstkomandi verður ekki lengur hægt að staðgreiða fargjöld með reiðufé um borð í Strætó á höfuðborgarsvæðinu. Þetta á ekki við um landsbyggðarvagna þar sem áfram verður hægt að borga með reiðufé eða greiðslukorti. Frá þessu er greint í tilkynningu frá Strætó. Bent er á að áfram verði þó hægt að kaupa fargjöld með reiðufé í móttöku Strætó, Hesthálsi 14. Um 2,3 prósent viðskiptavina greiða nú með reiðufé um borð í Strætó. Þá er einnig bent á að úrval greiðslumöguleika í Strætó hafi aukist. Til dæmis er hægt að greiða snertilaust með greiðslukorti um borð í öllum vögnum innan höfuðborgarsvæðisins. Það er líka hægt að kaupa Klapp tíur og Klapp kort með reiðufé á sölustöðum Strætó og kemur fram í tilkynningunni að samhliða þessari breytingu verði sölustöðum fjölgað. Frá og með 1. júní verður því hægt að kaupa Klapp tíur og kort í flestum sundlaugum innan Reykjavíkur. Vanti viðskiptavinum aðstoð vegna þessara breytingar er þeim í tilkynningu bent á að hafa samband við þjónustuver Strætó í síma 540 2700.
----------------------------------------

----------------------------------------
Title: Strætó hættir að taka á móti reiðufé
Content: Frá og með 1. júní verður ekki lengur hægt að staðgreiða fargjöld með reiðufé um borð í Strætó á höfuðborgarsvæðinu. Áfram verður hægt að borga með reiðufé eða greiðslukorti í strætó á landsbyggðinni.Baukar í strætó á höfuðborgarsvæðinu heyra brátt sögunni til.Strætó / AðsendEinnig verður áfram hægt að kaupa fargjöld með reiðufé í móttöku Strætó, Hesthálsi 14.Í tilkynningu frá Strætó segir að úrval greiðslumöguleika hafi aukist, nú er til dæmis hægt að greiða snertilaust með greiðslukorti um borð í öllum vögnum innan höfuðborgarsvæðisins. Eins og er greiða einungis 2,3% viðskiptavina Strætó fargjald með reiðufé. Innleiðing snertilausra greiðslna í strætó tók töluverðan tíma en hefur verið möguleg frá því í desember. Þá hefur innleiðing Klapp-appsins ekki gengið snurðulaust fyrir sig en nú geta notendur Strætó nálgast rauntímaupplýsingar um ferðir sínar á Google Maps og Apple Maps. Hægt er að kaupa Klapp tíur og Klapp kort með reiðufé á sölustöðum Strætó en samhliða þessari breytingu verður sölustöðum fjölgað og frá og með 1. júní verður hægt að kaupa Klapp tíur og kort í flestum sundlaugum í Reykjavík.
----------------------------------------


================================================================================
GROUP be79a95d
================================================================================

----------------------------------------
Title: Læknar kalla eftir harðari afstöðu til stríðsins á Gaza
Content: Rúmlega 160 læknar og félagar í Læknafélagi Íslands hafa sent ákall til ríkisstjórnarinnar um að taka harðari afstöðu gagnvart hernaði Ísraela á Gaza.„Við þurfum ekki að bíða eftir því að aðrar þjóðir, hverjar sem það eru, aðhafist heldur getum gert það sjálf og hugsanlega sem þjóð orðið sú fyrirmynd sem við að óbreyttu ætlumst til að aðrar þjóðir verði okkur,“ segir í ákallinu.Þar er stjórn Læknafélagsins beðin um að skora á Kristrúnu Frostadóttur forsætisráðherra að leggja fram tillögur á Alþingi; um að sett verði viðskiptabann á Ísrael og að Íslandi verði bætt á lista ríkja sem standa að kæru gegn Ísraelsríki fyrir þjóðarmorð hjá Alþjóðadómstólnum í Haag. Þá er tekið fram að meðferð málsins bæði þurfi og verðskuldi mikla flýtimeðferð.„Með framkomu sinni á Gaza finnst okkur ísraelsk stjórnvöld fótum troða virðingu fyrir mannslífum og mannlegri reisn, tvenn gildi sem við lítum á sem hornsteina fags okkar og starfa.“Undirritaðir hafi þann skýra skilning að um þjóðarmorð sé að ræða, hvað sem líði skilgreiningu á hugtökum.„Auk beinna árása með öflugum vopnum, þá hefur Ísraelsríki með banni sínu á flutningum neyðarhjálpar til Gaza gert hungur og farsóttir að sínum liðsmönnum gegn börnum og öðrum íbúum á svæðinu. [...] Að öllu þessu sögðu og því viðbættu að hinar manngerðu hörmungar fólks á Gaza eru bein aðför að sjálfri mennskunni og þar með inntaki sjálfs læknaeiðsins, þá teljum við okkur skylt að beina ofangreindu erindi til stjórnar Læknafélags Íslands.“
----------------------------------------


================================================================================
GROUP 872e8828
================================================================================

----------------------------------------
Title: Íslandsvinurinn tapaði fjórðungi auðæfa sinna
Content: Auðæfi enska milljarðamæringsins Sir Jim Ratcliffe, meðeiganda enska knattspyrnufélagsins Manchester United, hafa minnkað um rúmlega fjórðung á undanförnu ári. Ratcliffe, sem er stærsti einstaki landeigandi á Íslandi, tapaði tæplega 6,5 milljörðum punda undanfarið ár. Fyrir ári síðan átti hann 23,5 milljarða punda en í dag nema auðæfi hans 17 milljörðum punda. Frá þessu er greint í Sunday Times, sem tekur árlega saman lista yfir ríkasta fólk Bretlandseyja. Ratcliffe er nú í sjöunda sæti yfir ríkasta fólk Bretlands en var í fjórða sæti fyrir ári síðan.
----------------------------------------


================================================================================
GROUP 2f462c26
================================================================================

----------------------------------------
Title: Kölluð út vegna slags­mála og svo aftur vegna berserksgangs sama manns
Content: Lögreglunni á höfuðborgarsvæðinu var í fyrrakvöld eða nótt tilkynnt um slagsmál fyrir utan fjölbýlishús í Reykjavík. Þar var einn einstaklingur á vettvangi í annarlegu ástandi sem er sagður hafa lítið vilja ræða við lögreglu um hin meintu slagsmál. Seinna um kvöldið eða nóttina var aftur tilkynn um þennan sama mann sem var að berja og öskra á sameign hússins. „Hann ör og óútreiknanlegur og ekki í ástandi til að vera meðal almennings,“ segir í dagbókinni og því hafi hann verið vistaður í klefa. Atvikið átti sér stað í umdæmdi lögreglustöðvar 1, sem sér um löggæslu í Vesturbæ, Miðborg, Hlíðum, Laugardal, Háaleiti og á Seltjarnarnesi. Í umdæmi lögreglustöðvar 2, sem sér um Hafnarfjörð og Garðabæ, var tilkynnt um dökkan reyk frá nýbyggingu grunnskóla. Fram kemur að einn drengur úr hópi sex unglingsdrengja hefði kveikt eldinn. Þeir hefðu þó slökkt eldinn áður en viðbraðgsaðilar mættu á vettvang. Þó segir í dagbókinni að sjáanlegt tjón hafi verið eftir brunann. Foreldrar alla drengjanna ásamt skólastjóra og húsverði voru fengnir á staðinn vegna málsins. Í Kópavogi var tilkynnt um slys á ærslabelg. Hinn slasaði fann til eymsla í hálsi og var fluttur á slysadeild til frekari aðhlynningar.
----------------------------------------


================================================================================
GROUP 63bb6726
================================================================================

----------------------------------------
Title: Starbucks í samstarf við Fastus
Content: Starbucks hefur valið Fastus sem samstarfsaðila sinn á Íslandi og mun Fastus þá sjá um þjónustu og viðhald á kaffivélum og eldhústækjum á kaffihúsum Starbucks hér á landi. Starbucks opnar sín fyrstu kaffihús á Íslandi á næstu vikum. Fastus sér fyrirtækjum og fagaðilum í heilbrigðis- og veitingageiranum fyrir tækjum, búnaði og rekstrarvörum. Hjá tæknideild Fastus starfa 50 sérþjálfaðir tæknimenn sem annast uppsetningar, viðhald og gæðaheimsóknir. Fastus rekur þá stærsta þjónustuverkstæði og varahlutalager landsins í þessum geira en verkstæðin eru staðsett í Reykjavík, á Akureyri og Selfossi.
----------------------------------------


================================================================================
GROUP b20ae0e7
================================================================================

----------------------------------------
Title: Hvítlauks, límónu- og myntusósan kemur með frískandi og líflegt bragð
Content: Bongóblíðu er spáð um land allt um helgina, meira segja hitametið er í hættu. Þá er lag að grilla og njóta með sínum allra bestu. Rúnar Gíslason matreiðslumeistari, eigandi Spírunnar og veisluþjónustunnar Kokkanna, heldur áfram að gefa lesendum Matarvefsins uppskriftir að góðum grillsósum sem vert er að prófa með grillmatnum um helgina. Hann er snillingur í því að gera kald­ar og bragðgóðar grillsós­ur og hér er hann mættur með ferska og líflega hvítlauks, límónu- og myntusósu. Þessi passar ákaflega vel með grilluðum kjúkling, fisk og lambakjöti. Mynta er til að mynda fullkomin með lambakjöti svo fátt sé nefnt. Hvítlauks, límónu- og myntusósa Aðferð:
----------------------------------------


================================================================================
GROUP d594d23f
================================================================================

----------------------------------------
Title: Þriggja ára fangelsi fyrir brot gegn 15 stúlkum
Content: Brynjar Joensen Creed var dæmdur í þriggja ára fangelsi fyrir kynferðisbrot gegn 15 stúlkum undir lögaldri. Yngsti þolandinn var 11 ára. Hann var dæmdur í sjö ára fangelsi í Hæstarétti fyrir kynferðisbrot gegn fjölda stúlkna í desember.Brynjar hafði samskipti við þolendur í málinu í gegnum samfélagsmiðla, þá aðallega Snapchat. Þar átti hann í kynferðislegum samskiptum við stúlkurnar, sendi mörgum þeirra myndir af berum kynfærum sínum og myndbönd af honum að fróa sér. Hann bað nokkrar þeirra um kynferðislegar myndir á móti, og fékk frá einhverjum þeirra gegn því að bjóða þeim áfengi, rafrettur eða kynlífshjálpartæki.Man ekki hversu margar myndir hann hefur sentBrynjar sagði í yfirheyrslum hjá lögreglu að hann muni ekki hversu mörgum stúlkum hann hafi sent nektarljósmyndir. Hann hafi sent slíkar myndir í um 20 ár. Ljósmyndirnar væru yfirleitt myndir af kynfærum hans, en stundum hafi hann sent myndir sem hann hafi fundið á netinu. Myndböndin sem hann sendi voru flest sjálfsfróunarmyndbönd sem hann tók upp á símana sína tvo. Þá sagðist hann ekki muna hversu margar stúlkur hafi sent honum myndir eða myndbönd.Við húsleit hjá Brynjari var lagt hald á fartölvu, harðan disk, farsíma, tölvudrif, minnislykla og geisladiska. Í vinnubíl hans var lagt hald á fimm minnislykla, farsíma og kynlífstæki í kassa. Yfir 1.800 ljósmyndir voru teknar til nánari skoðunar úr símunum hans og 128 myndskeið.Flestar 12 til 15 áraLögregla fann samskipti Brynjars við 228 notendur á Snapchat síðustu tólf mánuðina áður en hann var handtekinn í lok árs 2021. Lögreglan fann kennitölur 81 þeirra. Viðmælendur voru á aldrinum 11 til 51 árs, en langflestir voru stúlkur á aldrinum 12 til 15 ára.Klámfengið efni, líklega aðallega af stúlkum á aldrinum 11 til 15 ára, fannst á fartölvu Brynjars. Það voru að mestu sömu myndir og fundust í farsímum hans.Sjálfur sagði Brynjar fyrir dómi að hann hefði ekki beint sjónum sínum að stúlkum undir lögaldri. Aðspurður sagðist hann oftast hafa hætt samskiptum hafi það verið augljóst að viðmælandinn væri ungur að árum.Engar málsbæturVið ákvörðun refsingar tók dómari það sérstaklega fram að brotin væru bæði fjölmörg og svívirðileg. Brotin hafi beinst gegn mjög ungum stúlkum á afar viðkvæmum aldri. Brot hans hafi beinlínis verið til þess fallin að hafa afar neikvæð áhrif á sálarlíf stúlknanna, og marka þolendur þeirra til lífstíðar.Brynjar sé á sextugsaldri og hafi verið í algjörri yfirburðastöðu í aldri og þroska í samskiptum við stúlkurnar. Ásetningur hans til brotanna hafi verið einbeittur og hann eigi sér engar málsbætur.Auk fangelsisvistarinnar er Brynjari gert að greiða brotaþolum samanlagt 17,6 milljónir í miskabætur.
----------------------------------------


================================================================================
GROUP 256dfcd4
================================================================================

----------------------------------------
Title: Hvaða útgáfa af Lovísu er þetta? „Mér finnst þessi aðeins rólegri og betri“
Content: Það er ekki fyrir hvern sem er að taka sér tveggja ára pásu frá íþróttum á hæsta stigi. Lovísa Thompson hefur hins vegar sýnt að það er hægt að koma til baka en hún hefur leikið vel með Valsliðinu síðustu misseri.Fram undan er einn stærsti leikur í sögu félagsins. Valur mætir spænska liðinu Porrino í seinni úrslitaleik Evrópubikarsins í handbolta. Staðan er 29-29 eftir fyrri leikinn en seinni leikurinn er á Hlíðarenda.Lovísa ræddi um endurkomu sína á völlinn og hvort nýja Lovísa sé betri en sú gamla. Þá ræddi hún opinskátt um andlega heilsu og hlutverk sitt í Valsliðinu.„Valur er bara ein stór fjölskylda, allar deildir standa mjög vel saman. Það er sama í hvaða íþrótt það er. Það er ótrúlega mikil stemning og líf og fjör bara úti um allt. Þannig að það er mjög gaman að vera Valsari.“Viðtalið við hana má sjá í heild sinni hér að neðan. Fyrst núna kominn á sitt gamla skriðLovísa er að snúa til baka eftir erfið meiðsli. Hún segir að formið sé að koma til baka, hægt og rólega„Fyrst núna finnst mér ég vera farin aftur á mitt gamla skrið. Þó svo að ég sé kannski alveg þar. En það tekur alveg tíma. Ég er búin að vera frá í tvö ár, sem er alveg mjög mikið í stóra samhenginu. En mér finnst ég svona fyrst núna undir lokin vera að finna minn fyrri styrk.“Lovísa fylgist með Elísu Elíasardóttur skjóta.RÚV / Mummi LúHún segist vera að finna sér hlutverk innan ramma Valsliðsins. Þó sé erfitt að finna aftur sinn innri stíl.„Mér finnst ég enn þá aðeins verið að finna taktinn. Ég er að koma svolítið inn í það sem þær eru búnar að vera að gera síðustu tvö ár, sem er bara mjög gott og mjög gott að vera í kringum þessa geggjuðu leikmenn sem lyfta mér upp á hærra plan líka.“„En á sama tíma finnst mér ég búinn að vera ná að hjálpa þeim líka. Og, já, svona aðeins verið að finna svolítið hvar ég á að vera. Ég er kannski ekki alveg búinn að finna minn stíl, alveg strax.“Lovísa í baráttunni gegn Selfoss.RÚV / Mummi LúGerði hléð henni gott? „Lífið er ekki bara handbolti“Að vera svo lengi frá getur stundum gert gott. Var það svo í tilfelli Lovísu?„Svona bara allt í lagi. Maður fékk alveg smá að núllstilla sig og finna að þetta skiptir mann máli. Þó svo að meiðsli séu náttúrlega aldrei af hinu góða þannig séð. En maður getur alveg fundið litla punkta. Bara svona að lífið er ekki bara handbolti.“„Ég náði að njóta mjög mikið með fjölskyldu og vinum sem ég tek mjög mikið út úr þessu. En það er rosalega gott að geta komist aftur á völlinn og gleymt sér og bara sinnt því að vera með stelpunum.“Lovísa sækir að vörn Stjörnunnar.RÚV / Mummi LúEkki eins kröfuhörð á sjálfa sigLovísa hefur áður opnað sig um andlegu hliðina. Hún tók sér pásu frá handbolta árið 2021 en hún hefur alltaf sett miklar kröfur á sjálfa sig. Í dag reynir að njóta að spila.„Þetta er ein stór heildarmynd. Til að vera íþróttamaður þarf maður að huga að þessu öllu saman og það skiptir rosalega miklu máli að vera í jafnvægi á öllum þessum vígstöðvum til þess að ná langt.“Valskonur fagna sigri í Meistarar meistaranna.RÚV / Mummi LúLovísa segist vera á allt öðrum stað í dag.„Það fer samt eftir tímabilum hvað maður leggur mesta áherslu. Eins og fyrir mitt leyti, á þeim tíma sem ég tek pásuna, þá var andlegi þátturinn ekki nógu sterkur. Í dag finnst mér vera kominn á allt annan stað.“„Ég er ekki eins kröfuhörð á sjálfa mig og umhverfið. Ég er að njóta þess meira að vera að spila handbolta.“Lovísa með landsliðinu.RÚV / Mummi LúEr erfitt að halda aftur af gömlu Lovísu?Lovísa fyrir nokkrum árum fékk boltann í hverri einustu sókn og átti að skjóta eða leggja upp á liðsfélaga. Brýst sú gamla stundum út í dag? Eða er nýja útgáfan sú besta?„Mér finnst þessi aðeins rólegri og aðeins betri. Ég verð að viðurkenna það. Ég byrjaði náttúrulega mjög ung í meistaraflokki og fékk mikla ábyrgð. Þegar ég var í Gróttu.“Lovísa og Anna Úrsúla Guðmundsdóttir fara yfir málin í leik með Gróttu.RÚV / Tomasz Marian KolodziejskiLovísa var orðin lykilleikmaður í Íslandsmeistaraliði Gróttu áður en hún var búin í grunnskóla. Hún segir því pressuna alltaf hafa fylgt sér.„Kannski hef ég tekið það með mér allan minn feril. Mér fannst alltaf eins og mikil ábyrgð væri lögð á mínar herðar. Þó svo að það væri kannski smá, svona frá þjálfaranum, en líka bara innan frá.“„En í dag er ég bara með svo ótrúlega góða leikmenn í kringum mig og þetta er bara liðsíþrótt. Maður er kannski með öðruvísi hugarfar. Ég er mjög heppin að vera í Valsliðinu í dag og fá að taka þátt í þessu með þeim.“Lovísa brýtur sér leið í gegn.RÚV / Mummi LúEkki enn búið að síast inn hversu stór leikurinn erÞrátt fyrir að leikurinn sé á morgun telur Lovísa að stærð leiksins muni ekki renna upp fyrir henni fyrr en hún gengur inn á gólfið á Hlíðarenda.„Það er búið að vera mikið umtal um þetta og bara umgjörðin sem íþróttafélagið er búið að sýna bara í síðustu viku og í kringum það allt saman er búið að vera frábær. En ég held samt svona á laugardaginn þá mun maður fyrst fatta að þetta sé að gerast.“Valskonur fagna sigri í undanúrslitum.Mummi LúSkemmtun sama hvernig fer„Þetta verður þvílík skemmtun, sama hvernig fer. Valur eru meistarar í umgjörð og við þurfum alla stuðningsmenn, þótt þeir séu bara í einhverri íþrótt. Bara endilega komið á leikinn og hjálpið okkur að gera eitthvað geggjað,“ sagði hún að lokum.Úrslitaleikurinn er í beinni útsendingu á RÚV klukkan 15:00.
----------------------------------------


================================================================================
GROUP 7df56324
================================================================================

----------------------------------------
Title: Formlegar viðræður um sameiningu framundan
Content: Verkefnisstjórn um óformlegar sameiningarviðræður Dalabyggðar og Húnaþings vestra lagði nýlega til við sveitarstjórnir þeirra að gengið verði til formlegra viðræðna um sameiningu. Sveitarfélögin hafa átt í óformlegum viðræðum undanfarna mánuði.Stefnt verði að kosningu um sameiningu eigi síðar en í desemberSveitarfélögin hafa nú samþykkt tillögu verkefnisstjórnarinnar og hafa hvort um sig skipað tvo aðalfulltrúa og tvo til vara í samstarfsnefnd um sameiningu. Samþykktin er gerð með þeim fyrirvara að ákvörðunin þarfnast tveggja umræðna í sveitarstjórn og hafa báðar sveitarstjórnir vísað málinu til seinni umræðu. Íbúar í sameinuðu sveitarfélagi yrðu tæplega 1.930. Sveitarstjórnir beggja sveitarfélaga samþykktu eftirfarandi tillögu á síðasta sveitarstjórnarfundi: „Sveitarstjórn beinir því til samstarfsnefndar að stefnt verði að kosningu um sameiningu eigi síðar en í desember 2025. Samstarfsnefnd skal leita eftir sjónarmiðum og hugmyndum íbúa, starfsmanna og annarra hagsmunaaðila við undirbúning tillögu sem lögð verður fyrir íbúa í atkvæðagreiðslu. Samstarfsnefnd er falið að gera verk- og tímaáætlun fyrir verkefnið og sækja um framlag úr Jöfnunarsjóði sveitarfélaga til að standa straum af kostnaði.“
----------------------------------------


================================================================================
GROUP f0952ba6
================================================================================

----------------------------------------
Title: Ein­hleypir aug­lýstir á óhefð­bundnum stefnumótaviðburði
Content: Óhefðbundni stefnumótaviðburðurinn Pitch or Ditch fer fram á Loft hostel í kvöld þar sem fólk getur komið einhleypum vinum sínum í samband með glærusýningum. Oddur Ævar, fréttamaður Stöðvar 2, kíkti við á Loftið og ræddi við Írenu Pálsdóttur, einn skipuleggjanda viðburðarins. Hvað er að fara að gerast hérna í kvöld? „Við erum að fara að halda Pitch or Ditch í kvöld hérna á Loftinu og verðum með Powerpoint-sýningu. Fólk sem á vini sem eru einhleypir koma og gera Powerpoint-sýningu um þessa einhleypu vini. Við erum með fullan sal af fólki og fullt af þeim eru á lausu,“ segir Írena. Fólk er að fara að tala um kosti og galla sinnar manneskju? „Allan pakkann. Það er frá aldri yfir í galla, áhugamál, skóla, allt saman,“ segir Írena. Alls verða glærusýningar fyrir ellefu einhleypu einstaklinga. Var ekkert mál að fá fólk til að skrá sig? „Það er ekkert mál, fólk var endalaust að senda inn og svo voru nokkrir sem duttu út,“ segir hún. Hvað fær fólk mikinn tíma á mann? „Við ætlum að hafa svona fimm mínútur á mann, sumir aðeins lengur og það er ekkert mál.“ Ef einhvern langar að kíkja núna þá er nægur tími? „Það er alveg nægur tími, þetta verður til 22 í kvöld á Loftinu,“ segir Írena sem hvetur fólk til að kíkja við og taka þátt í stemmingu. Segjum sem svo að ég komi hingað og mér lítist vel á einhvern. Hvernig segi ég viðkomandi að ég vilji deit með honum? „Vertu gamaldags, labbaðu upp að manneskjunni og talaðu við hana!“ segir Írena sem bætir þó við að í kynningunum verði upplýsingar um samfélagsmiðla viðkomandi þar sem hægt er að hafa samband.
----------------------------------------


================================================================================
GROUP 0f752891
================================================================================

----------------------------------------
Title: „Hamingjan á heimilinu er í botni“
Content: Tanja Rós Ingadóttir birtingaráðgjafi hjá Datera og sambýlismaður hennar, Guðmundur Þór Júlíusson, fasteignasali hjá Remax og fyrrverandi knattspyrnumaður, eiga von á sínu þriðja barni nú í haust. Fyrir á parið tvö börn, hinn sjö ára gamla Emanúel og Karin fjögurra ára. Tanja Rós og Guðmundur Þór tilkynntu um stækkun fjölskyldunnar í sameiginlegri færslu á Instagram nú á dögunum. „Hamingjan á heimilinu er í botni! Lítill óvæntur glaðningur sem við hlökkum svo til að hitta - styttist í að við verðum 5 ef allt gengur að óskum,” skrifar parið við mynd af sónarmynd. Tanja Rós hóf störf hjá birtinga- og ráðgjafafyrirtækinu Datera í byrjun árs, en áður starfaði hún sem viðskiptastjóri hjá Sýn. Guðmundur Þór breytti um stefnu þegar hann lagði fótboltaskóna á hilluna fyrir örfáum árum síðan og hjálpar nú fólki að finna draumaeignina. A post shared by TANJA RÓS (@tanjaros)
----------------------------------------


================================================================================
GROUP 15eeffa6
================================================================================

----------------------------------------
Title: Björgunarmiðstöð byggð á Flúðum
Content: Framkvæmdir eru nú að hefjast við byggingu björgunarmiðstöðvar á Flúðum þar sem slökkviliðið á staðnum og björgunarfélagið verða undir sama þaki. Húsið verður um 1200 fermetrar á stærð og á að verða tilbúið í desember næstkomandi. Það rigndi og rigndi þegar fyrsta skóflustungan að nýju björgunarmiðstöðinni við Iðjulóð á Flúðum var tekin nýlega af slökkviliðsstjóra Brunavarna Árnessýslu og formanni Björgunarfélagsins Eyvindar á Flúðum. Eftir skóflustunguna stytti strax upp, fólk fór að spjalla saman og svo var haldið í húsnæði slökkviliðsins á staðnum. „Þetta verður svona björgunarmiðstöð þar sem við erum saman í húsi og getum þá deilt ákveðnum hlutum, sem við vinnum með saman,“ segir Einar Ágúst Hjörleifsson, formaður Björgunarfélagsins Eyvindar. „Við erum í sitthvoru húsnæðinu hér á Flúðum eins og staðan hefur verið undanfarin ár og þarna erum við að gera ráð fyrir vaxtarmöguleikum enda er þetta vaxandi samfélag hér í uppsveitum Árnessýslu allt saman. Og við völdum dag í þetta þar sem engin hætta er á gróður eldum. Það rigndi eldi og brennisteini á meðan við stungum þessar holur okkar og drifum okkur svo hingað í skjól eins hratt og við gátum,” segir Pétur Pétursson, slökkviliðsstjóri Brunavarna Árnessýslu. Báðir eru þeir sammála um nauðsyn þess að hafa öflugt slökkvilið og björgunarsveit á Flúðum í góðu húsnæði með góðum tækjakosti, enda samfélagið allt mjög vaxandi í Hrunamannahreppi og í sveitarfélögunum þar í kring. Fjórtán starfa í slökkviliðinu á Flúðum. „Við erum auðvitað að hugsa um íbúa sýslunnar og vegfarendur því við sinnum auðvitað almennum björgunarstörfum varðandi klippur og annað og síðan auðvitað með vaxandi gróðri þá eykst gróðureldahætta og mjög mikilvægt að hér sé öflugt starf bæði björgunarsveita og slökkviliðs,” bætir Pétur við. Björgunarmiðstöðin verður límtréshús með steinullareiningum, sem Harri Kjartansson, húsasmíðameistari á Flúðum mun sjá um að reisa með sínu fólki. „Við ætlum að flytja inn í desember, það er allavega planið. Stærð hússins verður um 1200 fermetrar og það kostar helling af peningum”, segir Einar Ágúst.
----------------------------------------


================================================================================
GROUP 8e5ca020
================================================================================

----------------------------------------
Title: Reikna með 3-4% verðbólgu í lok næsta árs
Content: Í markaðskönnun Viðskiptablaðsins kemur fram að mikill meirihluti þátttakenda, eða um 72%, telur að verðbólga verði á bilinu 3% til 4% í árslok 2026. Að meðaltali spá þátttakendur könnunarinnar 3,5% verðbólgu í lok næsta árs. Einungis 15% þeirra telja að hún verði á bilinu 2% og 3% og þar með í eða um markmið. Í því samhengi má nefna að í nýbirtri árlegri úttekt Alþjóðagjaldeyrissjóðsins er búist við að verðbólgumarkmið bankans náist á seinni helmingi næsta árs. Könnunin var send á 220 markaðs- og greiningaraðila og bárust 80 svör sem jafngildir 36% svarhlutfalli. Vísitala neysluverðs hækkaði um 0,93% á milli mars og apríl og stóð í 4,2% á ársgrundvelli í apríl sl., líkt og í febrúar á þessu ári en hún mældist 3,8% í marsmánuði. Án húsnæðisliðarins hækkaði vísitalan einnig um 0,93% milli mánaða og mældist hækkunin 3,2% á ársgrundvelli. Verð á mat og drykkjarvörum hækkaði um 0,8% (áhrif á vísitöluna 0,12%) og kostnaður vegna búsetu í eigin húsnæði (reiknuð húsaleiga) hækkaði um 1,1% (0,22%). Flugfargjöld til útlanda hækkuðu einnig um 20,4% (0,40%). Nánar er fjallað um málið í Viðskiptablaðinu. Áskrifendur geta lesið fréttina í heild hér.
----------------------------------------


================================================================================
GROUP d28d3e47
================================================================================

----------------------------------------
Title: Pub Quiz hvar sem er, hve­nær sem er!
Content: Það hefur líklega aldrei verið einfaldara að henda í gott Pub Quiz. Ný íslensk vefsíða, ullari.is, býður nú upp á tilbúna Pub Quiz spurningapakka sem berast beint í tölvupóstinn. Hvort sem þú ert að skipuleggja staffapartí, árshátíð, matarboð eða barnaafmæli þá hefur þetta aldrei verið svona aðgengilegt. „Við erum miklir aðdáendur spurningaspila en maður á það til að klára þau strax um jólin og þá þarftu að bíða í heilt ár eftir næsta spili. Við vildum útbúa spurningabanka sem væri alltaf aðgengilegur og þú færð nýjar og ferskar spurningar vikulega,“ segir Ari Friðfinnsson, annar stofnenda Ullari sf. „Það á ekki að þurfa að eyða klukkutímum í að búa til spurningar – þú átt bara að geta smellt á skjal og byrjað.“ Spurningapakkarnir koma í PDF formi og innihalda fjölbreytt efni – allt frá poppmenningu og furðulegum staðreyndum yfir í íslenska menningu og landafræði. „Við reynum að blanda saman því sem allir þekkja og því sem fáir vita – en mikilvægast er að allir geta spilað með,“ bætir Úlfar Konráð Svansson, hinn helmingurinn af Ullari. „Ef að þú ert alltaf sá sem sér um að útbúa Pub Quizin fyrir vinnuna, fyrir vinina eða fyrir fjölskylduna, þá er þetta klárlega fyrir þig. Núna gætir þú líka spilað með.“ Ullari hefur einfaldað ferlið niður í þrjú skref: 1. Veldu þema og pakka Á vefnum ullari.is velurðu spurningapakka sem hentar tilefninu. Til að byrja með vildum við hafa þetta einfalt og erum að bjóða upp á almennar spurningar, krakkaspurningar og einnig Eurovision spurningar fyrir helgina. Einnig er í boði sérpakkar fyrir vinnustaði og hópa. Fleiri flokkar munu fljótt bætast við. 2. Borgaðu með öruggum greiðslumáta Greiðslan fer fram á öruggu netformi – með korti – og þú færð staðfestingu strax eftir kaup. 3. Fáðu spurningabankann sendan í tölvupósti og byrjaðu leikinn Eftir kaup færð þú sjálfkrafa tölvupóst með tengli á niðurhal. Þar bíður þín PDF skjal með öllu sem þarf: spurningar, svör og leiðbeiningar. Þú getur prentað út eða sýnt á skjá – þú ert klár í kvöldið! Þó flestir vilji sjá um Pub Quiz sjálfir, þá bjóða þeir Ari og Úlfar einnig upp á að taka við stjórninni. Þeir mæta á staðinn og sjá um að halda utan um kvöldið – hvort sem það er árshátíð, staffapartí eða afmæli. „Við mætum á staðinn og sjáum um allt frá A-Ö, sjáum jafnvel um veislustjórn og fleira ef þess þarf,“ segja þeir félagar, sem sjálfir eru með leiftrandi húmor og brennandi áhuga á góðri skemmtun. Þeir hafa einnig verið að bjóða upp á Emoji kennslu fyrir fyrirtæki til að sporna gegn samskiptaleysi á vinnustöðum. „Ég mæli auðvitað með því að panta okkur með,“ segir Ari. „Það mun alltaf vera þess virði, við erum ekkert eðlilega skemmtilegir.“ Þó þetta sé byrjunin á starfi þeirra Ara og Úlfars, þá er markmiðið skýrt. Með spennandi framtíðaráform eins og bækur og hlaðvörp í undirbúningi, þá er ekki ólíklegt að Ullari verði fljótlega landsþekkt nafn. Þeir eru strax farnir að taka á móti bókunum í haust. Pub Quiz pakkarnir frá Ullari eru fáanlegir núna. Kíktu á Ullari.is og nældu þér í pakka fyrir helgina! „Þetta þarf ekki að vera flókið,“ segja þeir Ari og Úlfar, stofnendur Ullari sf.
----------------------------------------


================================================================================
GROUP facd13d5
================================================================================

----------------------------------------
Title: Samstarf þriggja áhafna að óskum
Content: „Þegar útkallið barst Landhelgisgæslunni var skipið í 260 sjómílna fjarlægð, sem er gríðarlega langt frá landi, og það var á suðurleið svo það er ákveðið að staðurinn sem þyrlan og skipið mætist á sé um 150 sjómílur frá landi.“ Þetta segir Ásgeir Erlendsson upplýsingafulltrúi Landhelgisgæslunnar við mbl.is um málalok sjúkraflugs sem mbl.is greindi frá í dag þegar farþegi á téðu skipi tók slíka sótt að annað þótti ekki tækt en að koma honum undir læknishendur á sjúkrahúsi. Að sögn Ásgeirs fara tvær þyrlur í útköll er um slíka fjarlægð frá landi er að tefla „og sömuleiðis var gripið til þess ráðs að kalla út flugvélina TF-SIF, það var það mikil þoka yfir hafsvæðinu sem gerði verkefnið mjög flókið. Hlutverk flugvélarinnar var bæði að finna hagstæðustu flugleið og sömuleiðis að finna hentugan stað, eða glufu, til að sinna þessu verkefni,“ segir Ásgeir frá. Allt hafi þó gengið vel og sjúklingurinn verið hífður um borð í aðra þyrluna um kvöldmatarleytið 150 sjómílur austnorðaustur af Langanesi. „Frá þeim stað var flogið inn á Egilsstaði og þar var sjúklingurinn fluttur frá þyrlunni yfir í flugvélina og með henni til Reykjavíkur þar sem honum var komið undir læknishendur á Landspítalanum,“ segir Ásgeir. Segir hann verkefnið hafa verið flókið og krefjandi en gengið mjög vel. „Þarna reyndi á samvinnu þriggja áhafna og þetta gekk alveg glæsilega,“ segir upplýsingafulltrúinn að lokum.
----------------------------------------


================================================================================
GROUP c5d9aec0
================================================================================

----------------------------------------
Title: Sænski diplómatinn fannst látinn
Content: Sænskur stjórnarerindreki sem handtekinn var fyrir skemmstu vegna gruns um njósnir og óleyfilega meðferð á leynilegum upplýsingum úr sænska utanríkisráðuneytinu fannst látinn nú fyrr í dag. Frá þessu greinir sænska ríkisútvarpið SVT. Samkvæmt upplýsingum ríkismiðilsins tengist rannsókn öryggislögreglunnar þó skyndilegri afsögn þjóðaröryggisráðgjafans Tobias Thyberg fyrr í þessum mánuði, en hann sagði af sér eftir aðeins hálfan dag í starfi eftir að sænskur slúðurmiðill komst yfir viðkvæmt myndefni af gamalli stefnumótasíðu hans. Málið þótti hið vandræðalegasta fyrir sænsku ríkisstjórnina, en að sögn njósnasérfræðings sem sænska dagblaðið Dagens nyheder ræddi við voru miklar líkur á að myndirnar kæmust í hendur erlendra valdaafla, sem gætu hugsanlega notfært þær til kúgunar. Erindrekinn var handtekinn í aðgerð sænsku öryggislögreglunnar (Säpo) á heimili hans á sunnudaginn var, en honum var síðar sleppt úr haldi. Rannsókn lögreglunnar á manninum stóð enn yfir, en að sögn yfirvalda í Svíþjóð er ekkert sem bendir til þess að andlátið hafi borið til með saknæmum hætti. Í frétt SVT um málið er haft eftir innanbúðarmanni í sænska utanríkisráðuneytinu að fyrrum samstarfsmenn mannsins séu harmi slegnir yfir tíðindunum, en maðurinn hafði lengi starfað innan ráðuneytisins auk þess að hafa verið staðsettur í nokkrum sendiráðum víðs vegar um heiminn.
----------------------------------------


================================================================================
GROUP 93165cde
================================================================================

----------------------------------------
Title: Lék á fjórum höggum yfir pari í Hollandi
Content: Atvinnukylfingurinn Guðrún Brá Björgvinsdóttir lék á samtals 76 höggum á fyrsta hring á Opna hollenska meistaramótinu sem fram fer á Goyer-vellinum í Utrecht en mótið er hluti af Evrópumótaröðinni, þeirri næststerkustu í heimi. Guðrún Brá lék á samtals fjórum höggum yfir pari en hún fékk skolla á 4. og 10. holu og tvöfaldan skolla á 8. holu. Leiknir verða þrír hringir en Sofie Kibsgård frá Danmörku og Dorota Zalewska frá Póllandi leiða mótið á 68 höggum eða fjórum höggum undir pari. Alls eru 132 keppendur skráðir til leiks en annar hringur verður leikinn á morgun og sá þriðji á sunnudaginn.
----------------------------------------


================================================================================
GROUP 4e4efd4f
================================================================================

----------------------------------------
Title: Koníakstofa á þakinu og stór­brotið út­sýni
Content: Við Brekkugerði í Reykjavík stendur glæsilegt einbýlishús á tveimur hæðum, teiknað af Kjartani Sveinssyni. Húsið var byggt árið 1964 en hefur verið mikið endurnýjað á síðustu árum. Ásett verð er 240 milljónir króna. Um er að ræða alls 331 fermetra hús á tveimur hæðum. Húsið státar af mikilli lofthæð, björtum vistarverum og stórbrotnu útsýni sem gefur eigninni einstaka og heillandi ásýnd. Húsið skiptist í rúmgott anddyri, eldhús, stórar og opnar stofur, fimm svefnherbergi, þrjú baðherbergi, sjónvarpsrými, þvottahús og 32,7 fermetra flísalagðan bílskúr. Á gólfum eru ýmist svartar granít flísar og ljóst viðarparket. Stofurnar eru opnar og bjartar með stórum gluggum, og þaðan er útgengt á stórar vestursvalir. Úr stofunni liggur stigi upp í svokallaða koníakstofu á þakinu, sem er sannkölluð perla með útsýni í allar áttir. Eldhúsið er opið að borðstofu, með nýlegri hvítri háglans innréttingu, góðu skápaplássi og borðplötum úr svörtum steini. Nánari upplýsingar á fasteignavef Vísis.
----------------------------------------


================================================================================
GROUP 8eb54504
================================================================================

----------------------------------------
Title: Fram­tíðin ó­ljós hjá Sig­rúnu Ósk
Content: Sjónvarpskonan Sigrún Ósk Kristjánsdóttir býr á Akranesi ásamt eiginmanni sínum Jóni Þór Haukssyni knattspyrnuþjálfara og sonum þeirra þremur. Sigrúnu þarf ekki að kynna fyrir sjónvarpsáhorfendum því hún er margverðlaunuð og ein af vinsælustu sjónvarpskonum landsins. Og hefur hún bæði verið með létta og skemmtilega þætti og einnig þætti þar sem tekið er á þyngri málefnum. Og er hún jafnvíg á hvoru tveggja. Og Sigrún er ekki bara eldklár, hún hefur líka dúndur góðan húmor og ekki síst fyrir sjálfri sér sem er óborganlegt. Nú eru sýndir á Stöð 2 nýjustu þættir Sigrúnar Stóra stundin. Vala Matt fór fyrir Stöð 2 og kíkti á Akranes til Sigrúnar í Íslandi í dag. „Ég hef alltaf verið frekar brosmild frá því ég var barn og í raun smá lúði. Ég til dæmis safnaði öllu sem tengist lundum sem barn, en sem betur fer eldist það af mér,“ segir Sigrún Ósk en Vala bað hana um að segja áhorfendum frá einhverri staðreynd um sig sem fáir vita. „Það er eitt, það vantar í mig part af þremur hryggjarliðum. Maðurinn minn segir síðan að ég sé Íslandsmeistari í tuði innanhúss,“ segir Sigrún létt. Hún verði að sætta sig við það. Sindri Sindrason, fréttaþulur og sjónvarpsmaður, lýsir henni sem mjög útsjónarsamri manneskju. „Ég er alls ekki nísk en ég hef alltaf verið rosalega vel með það sem ég á og hef. Ég veit ekki hvort þetta sé uppeldi eða meðfætt eða hvort tveggja, en ég hef alltaf verið svona. Ég veit ég hljóma rosalega leiðinleg en þegar ég var yngri þá fékk ég alltaf peninga frekar en páskaegg.“ Sigrún er nú að hætta að vinna hjá Stöð 2 eftir sextán ár hjá stöðinni. En hvað tekur við? „Ég hreinlega veit það ekki í sannleika sagt og er ekki alveg búin að ákveða mig. En ég veit að mig langar aðeins að prófa að gera eitthvað annað. Ég er búin að gera þetta eiginlega frá því að ég byrjaði á vinnumarkaði, og það er varla til skemmtilegra starf.“ Þá ræðir Sigrún þegar Sindri Sindrason heimsótti hana í þáttum sínum Heimsókn og opnaði ísskápinn. Úr varð viðurnefnið Sósu-Sigrún sem hún útskýrir í þættinum að eigi við engin rök að styðjast.
----------------------------------------


================================================================================
GROUP 8eaef5b7
================================================================================

----------------------------------------
Title: Uppfyllti lokaósk eiginkonu sinnar
Content: Eldri maður að nafni Les stóð við loforð sem hann gaf eiginkonu sinni, Betty, skömmu áður en hún lést, en Betty vildi ólm vera hluti af brúðkaupsdegi barnabarns þeirra, brúðgumans, Tom, og gerði Les því allt sem í hans valdi stóð til að fullnægja lokaósk eiginkonu sinnar heitinnar. Les stillti sér upp fyrir myndatöku ásamt brúðhjónunum, Tom og Alice, og dró fram fallega portrett-mynd af Betty sem hann lagði yfir hjartastað um leið og ljósmyndarinn smellti af, og með því fékk Betty lokaósk sína uppfyllta. Myndskeið af þessu fallega og tilfinningaþrungna augnabliki hefur farið líkt og eldur í sinu á samfélagsmiðlum, en ljósmyndarinn sem fangaði brúðkaupsdaginn deildi því á Instagram-síðu sinni nýverið. Já, myndskeiðið sýnir og sannar að sönn ást lifir að eilífu! A post shared by Rock My Wedding (@rockmywedding)
----------------------------------------


================================================================================
GROUP f0452287
================================================================================

----------------------------------------
Title: Nýr Skoda Enyaq mættur á svæðið
Content: Nýr Skoda Enyaq verður kynntur á sérstakri sumarsýningu Heklu á morgun, laugardag. Vinsæli fjölskyldubíllinn Skoda Enyaq hefur nú fengið nýtt útlit og er enn betur búinn en áður. Þá verður nýtt og betra verð á Audi Q6, auk sértilboðs á Volkswagen ID.4 GTX, einnig kynnt. Bíllinn kemur með fjórhjóladrifi og allt að 539 km drægni á rafmagni samkvæmt WLTP staðli. Með 175kW hraðhleðslu næst allt að 80% hleðsla á einungis 28 mínútum. Skoda Enyaq er rúmgóður með allt að 585 lítra farangursrými. Hann býður upp á lyklalaust aðgengi og snjallforrit sem gerir ökumanni kleift að forhita bílinn áður en lagt er af stað. Rafknúið ökumannssæti með nuddi bætir síðan við auknum þægindum. „Við erum mjög spennt að kynna nýjustu kynslóð af Skoda Enyaq, sem hefur selst í yfir 700 eintökum síðan hann var fyrst kynntur árið 2021. Nýjasta kynslóðin er betur búinn en áður og hefur fengið uppfært útlit sem verður í takt við framtíðar rafmagnsbíla frá Skoda,“ segir Jón Kristófer Jónsson, vörumerkjastjóri Skoda og Audi á Íslandi.
----------------------------------------


================================================================================
GROUP e313e158
================================================================================

----------------------------------------
Title: Fjárfestingar færðar til vegna tafa á framkvæmdum
Content: Líf Magneudóttir formaður borgarráðs segir Reykjavíkurborg ekki ætla að draga úr fjárfestingum til íþróttafélaga og að framsetning fréttaflutnings RÚV þess efnis í gær hafa verið villandi. Þar kom til að mynda fram að breytingartillögur Reykjavíkurborgar fælu í sér að fjárframlög vegna fjölnotaíþróttahúss KR yrðu lækkuð um hundrað milljónir.„Mér fannst vera villandi framsetning að segja að við værum að taka eitthvað af íþróttafélögum til þess að setja í annað.“Eðlilegt væri að fjárfestingaáætlun væri breytt, og fjárveiting færð milli tímabila eða verkefna, ef forsendur breytast – líkt og í þessu tilfelli – þar sem framkvæmdir hefðu tafist.„Það er seinkun á þeim framkvæmdum, þannig að það er ekki hægt að nýta alla peningana í ár, þannig að þeir verða eftir. Þeir nýtast þá í eitthvað annað á meðan. En við stöndum við gefin samkomulög. Þetta flyst á milli ára; milli liða. Það er ekki þannig að íþróttafélögum sé úthlutað fé sem þau sitja á og gera ekkert með.“ Líf lagði áherslu á að Reykjavíkurborg stæði við gerða samninga. Fjárfestingar, líkt og umrædd fjárfesting vegna fjölnotaíþróttahúss KR, kynnu að færast til næsta árs. Þær yrðu engu að síður fjármagnaðar að fullu.„Við stöndum auðvitað við gerða samninga. Við höfum auðvitað verið í samtali við KR og þau vita vel að við erum ekki að taka neina peninga af þeim heldur eru þetta bara tafir á verkefninu þannig að við getum þá fjárfest í öðrum verkefnum á meðan. [...] Nú lá bara fyrir að það yrðu tafir á ýmsum stórum framkvæmdum hjá íþróttafélögum, þannig að við erum að færa fjárfestinguna niður vegna þess að þau geta ekki nýtt allt þetta fjármagn sem við létum íþróttafélögin hafa við gerð fjárhagsáætlunar í desember.“Líf sagði að verkefnum væri forgangsraðað í þágu borgarbúa og metið hverju sinni hvernig fjármagn nýtist best. Með nýjustu breytingum yrði til að mynda svigrúm til þess að bæta hljóðvist í leik- og grunnskólum borgarinnar.„Við erum í fyrsta skiptið að setja pening í það. Það er gríðarlega mikið hagsmunamál fyrir börn og starfsfólk í leik- og grunnskólum. Við erum líka núna að setja inn ný verkefni til þess að meðal annars bæta starfsaðstæður leik- og grunnskólakennara og barna. [...] Við erum búnar að sveigja aðeins í fjárfestingunni. Svo er auðvitað stóra vinnan fram undan og það eru fjárfestingar fyrir næsta ár.“
----------------------------------------


================================================================================
GROUP a7b9a341
================================================================================

----------------------------------------
Title: Samfélagsmiðlastjarna drepin í beinni útsendingu
Content: Ung mexíkönsk samfélagsmiðlastjarna var skotin til bana þegar hún var að ræða við þúsundir fylgjenda sinna í beinni útsendingu á TikTok á þriðjudag. Hin 23 ára gamla Valeria Marquez var stödd á vinnustaðnum sínum, snyrtistofu í borginni Zapopan í Mexíkó, þegar maður, vopnaður byssu, gekk inn á stofuna, miðaði skotvopninu að henni og tók í gikkinn. Marquez, sem var afar vinsæll áhrifavaldur og með yfir 113 þúsund fylgjendur á TikTok, lést samstundis. Upptaka af árásinni, sem var í mikilli dreifingu á samfélagsmiðlum, sýnir Marquez sitja við borð á snyrtistofunni með bleikt tuskudýr í fanginu. Hún heyrist segja: „Hann er að koma.“ Rödd karlmanns heyrist þá segja: „Halló, ertu Valeria?“ Og hún svarar: „Já.“ Á því augnabliki slekkur Marquez á hljóðnemanum og nokkrum sekúndum síðar er hún skotin til bana. Maðurinn sést ekki í myndbandinu. Saksóknaraembættið í borginni hefur engan grunaðan um verknaðinn að svo stöddu. Rannsókn á dauða Marquez fer fram samkvæmt verklagsreglum um kvenmorð - morð á konum og stúlkum af kynbundnum ástæðum, en slíkum glæpum hefur farið ört fjölgandi í Mexíkó síðastliðin ár.
----------------------------------------


================================================================================
GROUP 8216cee5
================================================================================

----------------------------------------
Title: Keilu­sam­bandið sakað um djúp­stæða spillingu
Content: Þorleifur Jón Hreiðarsson keilari er afar ósáttur svo vægt sé til orða tekið. Hann vann nýverið Íslandsmót öldunga í keilu, það er í flokki 50+, en fær ekki sæti í öldungalandsliðinu. Hann segir þetta ekkert minna en skandal. „Einvaldurinn tekur bara vini sína með og þeir eru að fara í djammferð á styrkjum,“ segir Þorleifur sem vill fletta ofan af því sem hann kallar djúpstæða spillingu í keiluheiminum. Nú sé mælirinn endanlega fullur. Framkvæmda- og íþróttastjóri Keilusambandsins segir þetta hins vegar allt úr lausu lofti gripið: „Það er ekki alveg svoleiðis. Þetta er hans saga,“ segir Þórarinn Már Þorbjörnsson. Hann segist reyndar ekki velja í landsliðin en þegar það sé gert sé horft til þess sem menn eru að gera, æfa og spila með deildarliðum sínum. Þórarinn Már segir framgöngu Þorleifs Jóns hafa verið ögrandi og styrk mótastjórn hefði tekið á málum en það hafi hún ekki gert meðal annars af því að þar voru ættingjar hans. Þorleifur segir á móti það fáránlegt að gengið sé fram hjá sér. Hann hafi reyndar alltaf verið lagður í einelti af ráðandi hópi innan Keilusambandsins, hann hafi verið í afrekshópi Keilusambandsins 2016, enda hann þá langbestur og hafði meðal annars unnið það afrek að spila hinn fullkomna leik, fá 300 stig í leik og með tólf fellum í röð. En þá hafi einnig verið gengið fram hjá honum. „Þetta er bara einelti. Ég var langefstur á stigalistanum sem alltaf var farið eftir og þá var einfaldlega sagt: Það er enginn stigalisti lengur.“ Þorleifur segist ekki gallalaus og kannski megi hann heita erfiður. En hann eigi ekki að þurfa að gjalda þess þegar landsliðið sé annars vegar. Hann er reiður, segir þetta aðeins eitt dæmi af mörgum og telur tímabært að fletta ofan af því sem hann kallar spillingu í keiluheiminum. Hann telur sig hafa heimildir fyrir því að Keilusambandið sé að fá framlag frá afrekssjóði ÍSÍ um sem nemur 11 milljónum en það virðist bara fara í skemmtireisu fyrir vini og kunningja. „Auðvitað er ég bitur og sár, ég er búinn að henda tugum milljóna í þetta, æft manna mest allra á Íslandi. Þeir vita ekkert hvernig ég æfi. En ég fór í Íslandsmót öldunga og ég vann, af hverju á ég þá ekki að komast á heimsmeistaramótið?“ Þórarinn Már telur sig hins vegar hafa svör við því. Og það sé ekki þannig að afrekssjóðurinn sé notaður í öldungana, hann fari bara í unglinga og A-liðið. Þeir sextán sem fara auk þjálfara í október til Reno í Bandaríkjunum þurfi að borga það sjálfir. En valið þurfti að fara fram núna vegna þess að það þurfti að tilkynna liðið og kaupa miða með góðum fyrirvara. „Jájá, ég var valinn í landsliðshópinn,“ segir Þórarinn Már sem sjálfur tapaði úrslitaviðureigninni á móti Þorleifi Jóni. „Ég æfi fjórum til fimm sinnum í viku auk þess að keppa með mínu liði. Mér var bara tilkynnt um það eins og öðrum, hvort ég gæfi kost á mér og þá er valið úr þeim hópi, bara þeim sem eru að æfa og stunda íþróttina.“ Þórarinn Már segir hins vegar Þorleif Jón ekki hafa spilað einn einasta deildarleik og menn verði að stunda íþróttina til að eiga möguleika á sæti í landsliðinu. „Ég óska honum alls hins besta, hann er nýorðinn fimmtugur og hann getur alveg haldið áfram á þessari vegferð, ef hann lagar sig.“
----------------------------------------


================================================================================
GROUP 7ab2bc16
================================================================================

----------------------------------------
Title: Sautján handtökuskipanir vegna hruns skýjakljúfs
Content: Dómstóll í Taílandi hefur gefið út 17 handtökuskipanir á hendur fólki sem tegist byggingu skýjakljúfs sem hrundi í jarðskjálfta í mars. BBC greinir frá. 30 hæða skýjakljúfurinn hrundi þegar jarðskjálfti af stærðinni 7,7 reið yfir nágrannaríkið Mjanmar í mars síðastliðinn. 89 lík fundust í rústum byggingarinnar en sjö eru enn ófundin. Lögreglan sem rannskar orsök hrun skýjakljúfsins segir að handtökuskipanirnar hafi verið gefnar út til fólks sem tók þátt í hönnun, byggingu og byggingareftirliti byggingarinnar, að því er staðbundnir fjölmiðlar greina frá. Lögreglan nefndi einn einstaklinganna sem er kaupsýslumaðurinn Premchai Karnasuta, sem er fyrrverandi forseti eins stærsta byggingarfyrirtækis Taílands. Tælenskir ​​fjölmiðlar greindu frá því í gær að rannsakendur hefðu fundið byggingargalla í lyftustokki í byggingunni en taílensk yfirvöld hafa ekki gefið út niðurstöður sínar um orsakir þess að byggingin hrundi. Yfir 400 starfsmenn voru í byggingunni þegar hún hrundi en yfir 3.000 manns létu lífið þegar jarðskjálftinn reið yfir Mjanmar þann 28. mars og um 4.500 slösuðust.
----------------------------------------


================================================================================
GROUP d29f8fbe
================================================================================

----------------------------------------
Title: Vel gekk að slökkva eld við Kleppsveg
Content: Vel gekk að slökkva eld og reykræsta íbúð á Kleppsvegi í Reykjavík eftir að eldur kviknaði þar í dag. Tvær slökkvistöðvar voru kallaðar út.Loftur Þór Einarsson, varðstjóri hjá Slökkviliði höfuðborgarsvæðisins, sagði að íbúðin hefði verið mannlaus og að engum hefði orðið meint af. Hann telur nokkuð víst að eitthvað tjón hafi orðið í íbúðinni en sagði að hvorki eldur né reykur hefði borist í aðrar íbúðir hússins. Upptök eldsins eru ókunn.
----------------------------------------


================================================================================
GROUP 017e3656
================================================================================

----------------------------------------
Title: Ó­víst hvar börnin lenda í haust
Content: Hluta leikskólans Hagaborgar við Fornhaga verður lokað eftir sumarlokun og börn færð í annað húsnæði sem þó á enn eftir að finna. Mygla og myglugró hafa greinst í leikskólanum. Einni deild hefur verið lokað og tvö rými skermuð af. Mygla fannst í eldra húsi leikskólans en myglugró er að mestu bundin undir gólfdúk. Takmarkað magn fannst í ryksýnum teknum af yfirborði samkvæmt svari borgarinnar um málið samkvæmt svari frá Reykjavíkurborg um málið. Einni deild hefur verið lokað vegna gruns um að innivist hafi haft áhrif á heilsu. Í svari segir að almennt geti verið erfitt að greina hvort veikindi starfsmanna stafi af rakaskemmdum eða öðrum orsökum. Samkvæmt heimildum Vísis hefur verið töluverð mannekla á leikskólanum í vetur vegna veikinda. Þá hafa tveir deildarstjórar nýlega farið í veikindaleyfi. Fram kom í frétt fyrr í vetur að lokað hefði verið í leikskólanum vegna fáliðunar fjóra daga á haustönn sem hafði áhrif á alls 89 börn. Þau börn sem voru á deildinni sem var lokað hafa verið flutt á aðrar deildir samkvæmt svari borgarinnar, auk þess sem unnið er að því að þau sem óskað hafa eftir flutningi fái hann samþykktan sem fyrst. Aðeins voru tekin inn tvö börn í innritun í vor sem byrja í leikskólanum í haust. Um er að ræða systkini annarra barna. Starfsemi skólans verður áfram í nýlegu húsi á lóð skólans samkvæmt svörum frá Reykjavíkurborg en unnið er að því að finna húsnæði fyrir restina að leikskólanum. Það á að liggja fyrir fljótlega. Skemmt byggingarefni í skólanum verður ekki fjarlægt fyrr en húsið hefur verið tæmt og ástand þess að fullu metið. Samkvæmt svari borgarinnar um málið hefur ýmislegt verið gert síðustu ár til að halda húsinu við og hefur verið farið í mótvægisaðgerðir þar sem raka hefur orðið vart. Þá voru sprungur á eldra húsinu lagaðar fyrir þremur árum og starfsmannaaðstaða löguð auk lýsingar og hljóðvistar. „Ýmislegt hefur verið gert til að bæta innivist og vel hefur verið hugað að því að lofta út en í haust stendur til að setja upp nýtt loftræstikerfi. Að auki hafa verið regluleg þrif, loftræstitækjum komið fyrir og áhersla lögð á útiveru og útikennslu,“ segir Ólafur Brynjar Barkarson, skrifstofustjóri leikskólahluta fagskrifstofu skóla- og frístundasviðs, í pósti til starfsmanna og foreldra í vikunni. Hann sagði mikilvægt að húsnæðið sem fundið verður fyrir starfsemi skólans henti vel fyrir leikskólastarf. Áhersla verði á að halda öllu raski í lágmarki. Veistu meira um málið? Sendu okkur upplýsingar á ritstjorn@visir.is.
----------------------------------------


================================================================================
GROUP a876064e
================================================================================

----------------------------------------
Title: Markaðurinn tekur við sér eftir útboð ríkisins
Content: Hlutabréfaverð Íslandsbanka hefur staðið í stað í fyrstu viðskiptum eftir opnun Kauphallarinnar í morgun. Gengi bankans stendur í 115,5 krónum á hlut þegar fréttin er skrifuð. Markaðsgengi Íslandsbanka er nú um 8,4% yfir 106,56 króna útboðsgenginu í almenna hlutafjárútboðinu sem lauk í gær. Hlutabréf Arion banka, Kviku banka ogd Skaga hafa öll hækkað um meira en tvö prósent í fyrstu viðskiptum í dag. Gengi Kviku banka hefur hækkað um 4% og stendur nú í 15,15 krónum á hlut. Úrvalsvísitalan hefur hækkað um 2,6% í ríflega 1,6 milljarða króna veltu á aðalmarkaði Kauphallarinnar. Útboði á eftirstandandi hlut ríkisins í Íslandsbanka lauk kl. 17 í gær. Fjármálaráðuneytið tilkynnti rétt fyrir fimmleytið í gær að ákveðið hefði verið að stækka útboðið upp í allan 45,2% eftirstandandi hlut ríkisins en grunnmagn útboðsins náði til 20% af hlutafé bankans. Í gærkvöldi var tilkynnt um að útboðsgengið í öllum þremur tilboðsbókum verði 106,56 krónur og heildarvirði útboðsins er því um 90,6 milljarðar króna. Heildareftirspurn í útboðinu var um 190 milljarðar króna. Tilkynnt var í morgun um að tilboð í tilboðsbók A, sem var eingöngu ætluð einstaklingum með íslenska kennitölu, námu 88,2 milljörðum króna. Það samsvarar um 97,4% af heildarvirði útboðsins‏. Áætlað er að þeim hlutum verði úthlutað til 31.274 einstaklinga, með fyrirvara um aðlögun og leiðréttingar. Tilkynningar um úthlutun í tilboðsbókum B og C verða sendar út að lokinni úthlutun til tilboðsbókar A miðvikudagsmorguninn 21. maí. Lokadagur til greiðslu fyrir þá hluti sem úthlutaðir voru í tilboðsbók A er 20. maí og er gert ráð fyrir að greiddir hlutir verði afhentir fjárfestum innan tveggja virkra daga frá því að greiðsla berst. Þá er lokadagur til greiðslu og afhendingu fyrir þá hluti sem úthlutaðir voru í tilboðsbókum B og C 23. maí.
----------------------------------------


================================================================================
GROUP 6cc0da88
================================================================================

----------------------------------------
Title: Hættur í þjálfun þrátt fyrir afrek tímabilsins
Content: Körfuboltaþjálfarinn Hörður Unnsteinsson er hættur í þjálfun þrátt fyrir að hafa komið kvennaliði KR upp í efstu deild á dögunum. Þetta tilkynnti þjálfarinn í færslu sem hann birti á samfélagsmiðlinum Facebook en hann hefur stýrt kvennaliði KR undanfarin fimm ár. KR tryggði sér sæti í úrvalsdeildinni með sigri gegn Hamar/Þór, 3:0, í úrslitum umspils 1. deildarinnar en KR-ingar höfnuðu í öðru sæti deildarkeppninnar á eftir Ármanni. „Eftir 5 yndisleg ár í Vesturbænum er kominn tími til að setja þjálfaraflautuna á hilluna,“ skrifaði Hörður á Facebook. „Þetta hefur verið dásamlegur tími með mögnuðum hópi leikmanna, þjálfara, foreldra og stuðningsmanna,“ skrifaði Hörður meðal annars.
----------------------------------------


================================================================================
GROUP 7b88bc01
================================================================================

----------------------------------------
Title: Dæmdur fyrir brot gegn fimm­tán börnum í við­bót
Content: Brynjar Joensen Creed hefur verið dæmdur til þriggja ára fangelsisvistar fyrir kynferðisbrot gegn fimmtán stúlkum. Dómurinn er til viðbótar við sjö ára dóm sem hann hlaut í Hæstarétti í fyrra fyrir fjölmörg kynferðisbrot gegn ungum stúlkum. Þetta segir í dómi Héraðsdóms Reykjaness, sem kveðinn var upp þann 12. maí en birtur í dag. Flestir ákæruliðirnir á hendur Brynjari vörðuðu kynferðislegt tal og sendingar á kynferðislegum myndum til stúlkna í gegnum samfélagsmiðilinn Snapchat. Myndefni þetta sýndi, samkvæmt ákæru, ber kynfæri karlmanns og karlmann fróa sér og annað af kynferðislegum toga. Jafnframt bað hann stúlkurnar oft um að senda sér kynferðislegar myndir á móti. Í einum ákæruliðnum var honum gefið að sök að hitta stúlku tvívegis og afhenda henni rafrettu og kynlífshjálpartæki sem hann mun hafa hvatt hana til að nota og senda sér myndefni af því. Jafnframt var hann ákærður fyrir að hafa í vörslum sínum, í síma sínum, samtals 24 ljósmyndir sem sýndu stúlku á kynferðislegan hátt. Í niðurstöðukafla dómsins segir að hvað fyrri ákærulið varðar hafi Brynjari verið gefið að sök að hafa staðið í kynferðislegum samskiptum við fimmtán brotaþola. Samskiptin hafi verið allt frá því að viðhafa kynferðislegt tal upp í sendingar á afar grófum kynferðislegum myndum og myndskeiðum sem hann sendi brotaþolum sem voru þá börn að aldri. Þá hafi honum jafnframt verið gefið að sök að hafa hvatt sumar stúlknanna til að senda honum myndir og myndskeið þar sem þeim var gert að framkvæma ýmsar kynferðislegar athafnir. Sýnt þyki að fyrirliggjandi samskipti sem lögregla náði að afrita við rannsókn málsins sýni ekki nema brot af þeim samskiptum og sendingum sem áttu sér stað á milli Brynjars og stúlknanna. Af samhengi samskiptanna megi vel ráða að Brynkar hafi sent stúlkunum fjölmörg önnur skilaboð af kynferðislegum toga og að sumar stúlknanna hafi sent honum annað efni að hans undirlagi, sem ekki hafi fundist við skoðun. Þá sé það mat dómsins að framburður stúlknanna allra sé mjög trúverðugur og hann fái auk þess stoð í gögnum málsins og hann verði lagður til grundvallar við úrlausn málsins. Brynjar hafi á hinn bóginn engar skýringar gefið á samskiptunum eða rennt stoðum undir það sjónarmið sitt að hann hafi talið sig hafa verið í samskiptum við fullþroska einstaklinga. Þvert á móti þyki sýnt að hann hafi engu skeytt um það, auk þess sem beinlínis verði ráðið að hann hafi beint spjótum sínum að barnungum stúlkum í þeim tilgangi að eiga við þær kynferðisleg samskipti. Brynjari hefði enda borið að ganga sérstaklega úr skugga um að sendingum hans og samskiptum, sem öll hafi verið af kynferðislegum toga, og hafi mörg hver haft að geyma einkar gróf kynferðisleg skilaboð, myndir og myndbönd, væri ekki beint til barna, líkt og raun hafi orðið á. „Líkt og sjá má í gögnum notast brotaþolar iðulega við styttingar orða í skriflegum samskiptum sínum, líkt og algengt er hjá ungu fólki, svo sem „mdl“ sem stendur fyrir módel eða fæðingarár, „eikhv“ í stað eitthvað, „mrg“ fyrir morgun og „ig“ í stað Instagram, svo eitthvað sé nefnt, auk þess sem orðfæri ritaðra skilaboða ber þess almennt skýr merki að stafa ekki frá fullorðinni manneskju. Þá notaðist ákærði sjálfur við lyndistákn, sem almennt er viðurkennt að hafa sérstaka merkingu meðal ungs fólks og ákærði virðist hafa tileinkað sér í þeim tilgangi að eiga við stúlkurnar kynferðisleg samskipti,“ segir í dóminum. Með þessu og öllu öðru hafi Brynjar villt á sér heimildir og þóst vera á táningsaldri, en ætla megi að það hafi verið í þeim tilgangi einum að ná sambandi við stúlkur sem hann vissi að væru börn að aldri. Enn fremur beri myndir og myndskeið sem sumar stúlknanna sendu Brynjari berlega með sér að um sé að ræða mjög unga einstaklinga. Hvað varðar annan ákærukafla segir að Brynjari hafi einnig verið gefið að sök að hafa haft í vörslum sínum á farsíma alls 18 ljósmyndir sem sýni hluta brotaþolanna á kynferðislegan hátt. Í fyrri ákæruliðnum var hann ákærður fyrir sex ljósmyndir, og þær því samtals 24 talsins. Brynjar hafi í skýrslutöku hjá lögreglu sagst ekki muna eftir þessu og ekki kannast við myndirnar, en hann hafi ekki tjáð sig sérstaklega um þær fyrir dómi. Í greinargerð Brynjar sé hvað þennan ákærulið varðar vísað til þess að ekki liggi fyrir að myndirnar hafi borist honum, auk þess sem ósannað sé að þær séu af brotaþolum eða öðrum. Í niðurstöðunni segir að óumdeilt sé að umræddar ljósmyndir hafi verið vistaðar á símtæki Brynjars. Myndirnar hafi verið bornar undir brotaþola við skýrslutöku fyrir dómi, sem hafi sagst þekkja sig á myndunum. Framburðir brotaþola hefðu áður verið metnir trúverðugir gagnstætt framangreindum sjónarmiðum sem teflt hafiverið fram af hálfu Brynjars. Verði því talið hafið yfir skynsamlegan vafa að Brynjar hafi gerst sekur um þá háttsemi sem honum er gefin að sök og hún réttilega heimfærð til refsiákvæða í ákæru. Í kafla dómsins um ákvörðun refsingar segir að Brynjar hafi með dómi Hæstaréttar frá janúar 2024 verið dæmdur í sjö ára fangelsi fyrir fjölmörg kynferðisbrot gegn ungum stúlkum, þar á meðal hafi hann þar verið fundinn sekur um að hafa í þrígang gerst brotlegur við nauðgunarákvæði almennra hegningarlaga, en refsirammi þess ákvæðis sé sextán ára fangelsi. Í málinu hafi Brynjar jafnframt verið sakfelldur fyrir brot gegn þeim ákvæðum almennra hegningarlaga sem hann er sakfelldur í þessu máli. „Líkt og greinir í nefndum dómi Hæstaréttar hefur netnotkun barna og ungmenna aukist til muna á undanförnum árum og nýta þau sér samfélagsmiðla í miklum mæli til samskipta. Auðvelt er að nálgast þá sem nýta sér þá miðla og samskiptaforrit, villa þar á sér heimildir, misnota traust sem verður til í slíkum samskiptum og beita blekkingum til þess að viðhafa refsiverða kynferðislega háttsemi. Þá hefur sú þróun sem orðið hefur með aukinni netnotkun barna og breyttu samskiptamynstri þeirra í milli og við aðra með notkun samskiptaforrita og samfélagsmiðla gert þau berskjölduð gagnvart kynferðislegri háttsemi sem unnt er að drýgja á þessum vettvangi,“ segir í dóminum. Refsing nú verði ákveðin samkvæmt framangreindu og einnig ítrekunarákvæðum almennra hegningarlaga og verði Brynjar því dæmdur til refsingar sem samsvarar þeirri þyngingu hegningarinnar, sem kynni að hafa orðið, ef dæmt hefði verið um öll brotin í fyrra málinu. „Samkvæmt öllu þessu verður viðbótarrefsing ákærða hæfilega ákveðin fangelsi í þrjú ár. Er þá ekki síst litið til þess að brot þau sem nú eru til meðferðar eru fjölmörg og svívirðileg, eins og rækilega hefur þurft að rekja í dómi þessum. Brot ákærða beindust þannig gegn mjög ungum stúlkum sem voru á afar viðkvæmum aldri, en sumar þeirra voru einungis 11 ára þegar brotin voru framin. Voru brot ákærða ófyrirleitin og beinlínis til þess fallin að hafa afar neikvæð áhrif á sálarlíf stúlknanna. Eru brot ákærða til þess fallin að marka þolendur þeirra til lífstíðar.“ Samkvæmt dóminum var Brynjari gert að greiða samtals 17,6 milljónir samtals í miskabætur til stúlknanna. Hæstu stöku bæturnar hljóða upp á 1,5 milljónir, en þær lægstu upp á 750 þúsund. Honum er einnig gert að greiða sakarkostnað málsins, sem er samtals 14,8 milljónir króna.
----------------------------------------


================================================================================
GROUP 08bb7550
================================================================================

----------------------------------------
Title: „Að vera íþróttakona er fullt starf allan sólarhringinn“
Content: Hafdís Renötudóttir Valsari og atvinnumaður í handbolta afhjúpar hér nokkrar staðreyndir um matarvenjur sínar fyrir lesendum. Hún stendur í stórræðum þessa dagana en á morgun, laugardaginn 17. maí, mun hún spila stórleik með handboltaliðinu sínu Val, hreina úrslitaleik í EHF European Cup á Hlíðarenda. Hún elskar að spila handbolta, borða góðan mat og njóta lífsins. „Á daginn vinn ég hjá raforkusölunni Straumlind. Þar líður mér mjög vel og ég mæli með að fólk geri verðsamanburðinn og komi í viðskipti til Straumlindar. Svo er það handboltinn sem á allt mitt líf,“ segir Hafdís með bros á vör. „Það er allt undir hjá okkur í boltanum næstu daga, á laugardaginn erum við að spila hreinan úrslitaleik í EHF European Cup, en við gerðum jafntefli í fyrri úrslitaleiknum. Það er stórkoslegur árangur að komast alla leið í úrslitin, eitthvað sem ekkert kvennalið á Íslandi hefur náð að gera, en ég held að það liggi í augum uppi að við viljum allar klára verkefnið með stæl,“ segir Hafdís ákveðin. „Svo á þriðjudaginn hefst úrslitakeppnin í Íslandsmótinu þar sem að við mætum Haukum. Það lið sem vinnur þrjá leiki endar uppi sem Íslandsmeistari. Við í liðinu erum allar miklar keppnismanneskjur, setjum allar handboltann í fyrsta sætið, og því setjum við líka pressu á okkur að klára þau verkefni sem fram undan eru af fagmennsku,“ bætir Hafdís við. Til að ná árangri í handbolta og komast sem lengst segir Hafdís það skipta sköpun að nærast rétt, ekki síst fyrir stórleiki. Hún er mjög meðvituð um að næringin skipti sköpun. „Það er í forgangi hjá mér að setja réttu hlutina ofan í mig alla daga ársins, og þá sérstaklega fyrir stóru leikina. Að vera íþróttakona er fullt starf allan sólarhringinn. Ég hef verið vegan síðan árið 2013, það er kannski skemmtileg staðreynd um matarvenjur mínar. Sem íþróttakona þarf ég að borða endalaust af mat og hollan mat, en ég er líka algjör nautnaseggur. Ég bý svo vel að eiga góða konu, en unnusta mín, hún Kristín, eldar kvöldmat á hverjum degi, og því fer ég alla daga beint heim í heita máltíð eftir æfingu. Hún er best,“ segir hún og brosir allan hringinn. „Á sumrin skiptum við alveg um gír þegar kemur að eldamennskunni. Við tökum upp grillið og grillum mikið. Svo hefur maður loksins tíma á sumrin til að hitta vini og socializa, og því förum við aðeins meira út að borða,“ bætir Hafdís við og fagnar því að veðurspáin sé góð alla helgina sem þýðir gott grillveður. Hafdís gaf sér tíma á milli æfinga að svara nokkrum praktískum spurningum um matarvenjur sínar og lætur allt flakka. Hvað færðu þér í morgunmat? „Ég reyni að skella þeyting ofan í mig.“ Borðar þú oft á milli mála og hvað þá helst? „Já, ég borða alla vega á svona 3 klukkustunda fresti, en ég reyni að vinna með ávexti, hrökkkex og prótínstykki.“ Finnst þér ómissandi að borða hádegisverð? „Algjörlega, ég hef aldrei í lífinu sleppt því að borða hádegismat.“ Hvað áttu alltaf til í ísskápnum? „Ég á alltaf til fulla skúffu af grænmeti, tofu og sojamjólk.“ Þegar þú ætlar að gera vel við þig í mat og drykk og velur veitingastað til að fara á,hvert ferðu? „Ef ég ætla að gera vel við mig þá elska ég að fá mér sushi og áfengislausan bjór.“ Hvað vilt þú á pítsuna þína? „Vegan pepperóní, vegan ost, sveppi, jalapenó, ananas og svartar ólífur. Við eigum góðan pítsastein heima og gerum virkilega góða heimagerða pítsu.“ Hvað færð þú þér á pylsuna þína? „Ég fæ mér Ellu Stínu pylsuna með vegan remúlaði, sinnepi og tómatsósu, með steiktum lauk og extra rauðlauk.“ Hver er uppáhaldsgrillrétturinn þinn? „Vá, ég elska Juicy Marbles á grillið, góða bakaða kartöflu, grillaða sveppi og grænmeti, og svo almennilega af hvítlauksgrillsósu.“ Áttu grill? Hvort heillar þig meira gas- eða kolagrill? „Grillið mitt er gasgrill en ég á mér draum að eignast „Big Green Egg“-grillið.“ Hvort velur þú kartöflur eða salat á diskinn þinn? „Ég þarf alltaf eitthvað ferskt með hverri máltíð og því vel ég salat. Kartöflur eiga samt hjartað mitt.“ Uppáhaldsdrykkurinn þinn? „Án gríns þá verð ég að segja ískalt vatn.“ Hvað er það versta sem þú hefur bragðað? „Ég borða eiginlega all, sem er vegan, en ég elska ekki eggaldin.“ Ertu með æði fyrir einhverju þessa dagana? „Já, ég er með æði fyrir því að gera súkkulaðihúðaða banana með hnetusmjöri ofan á og set í frystinn og fæ mér sem eftirrétt eftir kvöldmat.“
----------------------------------------


================================================================================
GROUP 1b316950
================================================================================

----------------------------------------
Title: Olga Lilja og Bergsteinn hvort í sína áttina
Content: Förðunarfræðingurinn Olga Lilja Bjarnadóttir sem starfar sem sminka hjá Rúv. og Bergsteinn Sigurðsson sjónvarpsmaður í Kastljósinu eru farin hvort sína leið. Parið fann ástina í vinnunni þar sem þau starfa bæði hjá Rúv. Nú er ástarblossinn hinsvegar slokknaður. Bergsteinn er mörgum góðum kostum búinn, fyrir utan að vera óvenju skemmtilegur sögumaður, þá er hann handlaginn. Hann fór í smíðanám með vinnu til þess að geta gert upp hús upp á eigin spýtur á sínum tíma. Olga Lilja er glæsileg og geislandi og einstaklega fær í sínu fagi eins og sést á sjónvarpsskjáum landsmanna. Smartland óskar Olgu Lilju og Bergsteini góðs gengis!
----------------------------------------


================================================================================
GROUP 3a3c7ebc
================================================================================

----------------------------------------
Title: Trump: Fólk á Gasa er að svelta
Content: Donald Trump Bandaríkjaforseti segir að mikill fjöldi fólks á Gasa-ströndinni sé að svelta. Þetta sagði Trump í samtali við blaðamenn í Abu Dhabi í Sameinuðu arabísku furstadæmunum fyrr í dag. Trump hefur síðastliðna daga verið á ferð og flugi um Miðausturlönd þar sem hann heimsótti fjölda ríkja. Athygli hefur vakið að Trump heimsótti ekki Ísrael. „Við verðum að horfa til Gasa-strandarinnar en við munum leysa það. Fjöldi fólks þar er að svelta,“ er haft eftir Bandaríkjaforseta. Trump hefur frá því að hann tók við embætti Bandaríkjaforseta í janúar talað um það að hann vilji að Bandaríkjamenn taki yfir stjórn á Gasa og hefji þar uppbyggingu. Áform Trump þess efnis hafa þó verið harðlega gagnrýnd. Samkvæmt tölum frá yfirvöldum á Gasa þá hafa rúmlega 53.010 manns látið lífið frá því að átök hófust 7. október 2023 í kjölfar árásar hryðjuverkasamtakanna Hamas á Ísrael en varað hefur verið við því að mikil hætta sé á hungursneyð á svæðinu.
----------------------------------------


================================================================================
GROUP 8a8807f1
================================================================================

----------------------------------------
Title: Mikið við­bragð Gæslunnar vegna veikinda langt úti á hafi
Content: Virkja þarf tvær þyrlur og flugvél Landhelgisgæslunnar til þess að sækja veikan farþega um borð í skemmtiferðaskipi um 150 sjómílur austnorðaustur af landinu. Ekki er búist við að þyrla komist að skipinu fyrr en um hálf fimm í dag. Beiðni barst frá skipstjóra skemmtiferðaskips sem var á leið frá Norður-Noregi til Landshelgisgæslunnar um aðstoð vegna veikinda farþega fyrir hádegi. Mbl.is sagði fyrst frá. Ásgeir Erlendsson, upplýsingafulltrúi Gæslunnar, segir að skipið sé um 150 sjómílur austnorðaustur af Langanesi. Skipstjóri skipsins var beðinn um að koma því á hentugri stað þar sem skyggni var slæmt þar sem það var þegar útkallið barst. Vegna þess hversu langt skipið er frá landi þarf að kalla út tvær þyrlur og flugvél. Önnur þyrlan verður til taks á Akureyri á meðan hin flýgur að skipinu til þess að sækja sjúklinginn. Flugvélin flýgur á undan henni til þess að finna hentugustu flugleiðina og greiða fyrir fjarskiptum, að sögn Ásgeirs. Gripið er til svo mikils viðbúnaðar þegar þyrla þarf að fljúga meira en tuttugu sjómílur frá landi. „Þegar það þarf að sinna sjúkraflutning sem er þetta langt frá Íslandi þarf að leggjast mikið yfir skipulag og viðbragðið er eftir því,“ segir Ásgeir. Gert er ráð fyrir að þyrlan komi að skipinu um klukkan hálf fjögur. Farþeginn verður svo fluttur til baka á sjúkrahús á Íslandi. Fréttin hefur verið uppfærð.
----------------------------------------


================================================================================
GROUP c6d1eda8
================================================================================

----------------------------------------
Title: Taldi nauðsynlegt að ráðherra tæki ákvörðun um að auglýsa embætti Úlfars
Content: Það vakti athygli þegar Úlfar Lúðvíksson tilkynnti að hann hefði beðist lausnar sem lögreglustjóri á Suðurnesjum eftir fund með dómsmálaráðherra og ráðuneytisstjóra í dómsmálaráðuneytinu á mánudaginn.Úlfar nýtur stuðnings þingmanna í MiðflokknumÚlfar hefur þótt ganga vasklega fram í útlendingamálum, hann sagðist í fréttum RÚV á síðasta ári hafa hert tökin á landamærunum og vísað fólki á brott sem hann sagði vera óæskilegt og að þetta hefði hann gert með stuðningi ríkislögreglustjóra og velvild dómsmálaráðuneytisins. Ástæðan fyrir skyndilegu brotthvarfi Úlfars var að ráðherra tilkynnti honum á fundinum að hún hefði ákveðið að auglýsa stöðu hans lausa til umsóknar. Úlfar var skipaður lögreglustjóri á Suðurnesjum í nóvember 2020 og ætli ráðherra að auglýsa slíkt embætti verður hann að tilkynna það hálfu ári áður.Þingmenn Sjálfstæðisflokks og Miðflokks gagnrýndu ráðherra fyrir þessa ákvörðun. Sjálfur lét Úlfar hafa það eftir sér í fjölmiðlum að sér þættu þetta kaldar kveðjur frá ráðherranum.Minnisblað útbúið sama dag og fundurinn fór framSama dag og Úlfar var boðaður á fund í ráðuneytinu útbjó Haukur Guðmundsson ráðuneytisstjóri minnisblað fyrir ráðherra. Þar var farið yfir þær breytingar sem fyrirhugað er að gera á embættinu.Spegillinn fékk minnisblaðið afhent í dag og starfslokasamning sem ráðuneytið gerði við Úlfar. Ráðuneytið sagðist hins vegar ekki geta afhent fundargerð sem útbúin var á fundinum - mbl.is greindi frá því í vikunni að í þeirri fundargerð hefði komið fram að ráðherra hefði boðið Úlfari stöðu lögreglustjórans á Austurlandi. Sú staða er laus eftir að Margrét María Sigurðardóttir var skipuð framkvæmdastjóri Mannréttindastofnunar Íslands. Úlfar hafnaði þessu boði.Töluverðar breytingar sagðar fram undanÍ minnisblaði ráðuneytisins segir að ráðherra sé heimilt að auglýsa stöðu embættismanns þegar skipunartíma hans lýkur. Hann hafi þó talsvert svigrúm til að meta það en fyrir því þurfa alltaf að vera málefnaleg sjónarmið.Embættismaður geti almennt ekki haft réttmætar væntingar til þess að skipunartíminn sé framlengdur, þvert á móti þurfi ráðherra að taka ákvörðun um hvort auglýsa eigi embætti með hliðsjón af atvikum hverju sinni. Í minnisblaðinu fer ráðuneytisstjórinn síðan yfir þær breytingar sem fyrirhugað er að gera á embætti lögreglustjórans á Suðurnesjum. Þær eru töluverðar.Fram undan séu breytingar í útlendingamálum og á landamærunum, meðal annars innleiðing nýs verndar- og fólksflutningasamkomulags Evrópusambandsins.Á að ráða fangaverði og taka við verkefnum af ríkislögreglustjóraÍsland sé til að mynda eina landið í Schengen sem hafi ekki úrræði til að taka á móti ákveðnum hópi útlendinga, bæði þegar þeir koma hingað og fara héðan. Í haust ætli ráðherra að leggja fram frumvarp um brottfararstöð og móttökumiðstöð á landamærum fyrir þennan hóp. Frumvarpið sé í vinnslu.Þar sé til athugunar að embætti lögreglustjórans á Suðurnesjum beri ábyrgð á rekstri brottfararstöðvarinnar; hann myndi ráða forstöðumann, skipa fangaverði og ráða annað starfsfólk. Jafnframt, segir í minnisblaðinu, sé verið að skoða hvort endurskoða þurfi fyrirkomulag móttökumiðstöðvarinnar sem heyri í dag undir lögreglustjórann á höfuðborgarsvæðinu, það sé til skoðunar að flytja það einnig til lögreglustjórans á Suðurnesjum.Í minnisblaðinu segir einnig að það sé til skoðunar í ráðuneytinu að lögreglustjóraembættinu á Suðurnesjum verði falið að bera ábyrgð á brottvísunum og frávísunum á landamærunum. Þetta er framkvæmd sem hefur verið mikið til umfjöllunar á undanförnum árum og hefur verið á forræði stoðdeildar ríkislögreglustjóra, heimfarar- og fylgdardeild eins og hún vill láta kalla sig.Verður á launum næstu tólf mánuðiRáðuneytisstjórinn segir að markmið stjórnvalda með þessum aðgerðum sé að auka hagræði og skilvirkni. Þetta séu umfangsmiklar breytingar sem fyrirhugaðar séu á verkefnum og skipulagi lögreglustjóraembættisins og það sé því talið nauðsynlegt að ráðherra taki ákvörðun um hvort rétt sé að auglýsa embættið. Úlfar greindi sjálfur frá því í fjölmiðlum að hann hefði ákveðið að hætta samstundis og gera starfslokasamning við ráðuneytið.Spegillinn fékk starfslokasamninginn afhentan. Þar kemur fram að Úlfari hafi verið veitt lausn frá embættinu frá og með 14. maí og að hann skuli njóta óbreyttra launakjara til og með 15. maí á næsta ári eða í tólf mánuði. Ótekið orlof fær hann greitt 1. júní á næsta ári og verði laun lögreglustjórans á Suðurnesjum hækkuð á þessu tímabili, hækka laun Úlfars samhliða því.
----------------------------------------


================================================================================
GROUP 01486c36
================================================================================

----------------------------------------
Title: Nú þegar toppað sumarið í fyrra
Content: Fjölmenni hefur verið á ylströndinni Nauthólsvík í dag eins og við er að búast þegar veðrið leikur við Reykvíkinga. Sólin hefur svo sannarlega látið sjá sig í höfuðborginni í dag sem og síðastliðna dag en hitinn hefur náð allt að 20 gráðum í dag. Blaðamaður mbl.is lagði leið sína í Nauthólsvík og ræddi við sólþyrsta gesti ylstrandarinnar. Þrír 17 ára drengir, Kári Jónsson, Óðinn Geirdal Jónsson og Gunnar Hjaltalín, voru mættir í Nauthólsvík til þess að njóta á þessum góðviðrisdegi. Þeir voru mættir til þess að „tana“ og fara í sjósund að eigin sögn. „Í þau skipti sem maður fer í Nauthólsvík þá þarf maður að fara í sjóinn,“ segir Óðinn í samtali við blaðamann. Drengirnir voru allir sammála um það að vorið í Reykjavík væri búið að vera það besta á þeirra ævi. Helgina ætla þeir að nýta til þess að fara í sumarbústað. Hjónin Trisha og Nick, sem bæði eru 56 ára gömul, eru búsett í New York í Bandaríkjunum. Þau eru hér á Íslandi yfir helgina í fríi og segjast aldeilis hafa dottið í lukkupottinn með veðrið. „Ég ætla að skella mér í sjóinn, ég held reyndar að Nick muni ekki þora því,“ sagði Trisha aðspurð hvort þau hjónin væru kominn í Nauthólsvík til þess að fara í sjósund. Þau ætla sannarlega að nýta helgina vel í góða veðrinu enda eru þau með mikla dagskrá, mest af öllu vonast þau þó til þess að sjá lunda á sveimi. Annar gestur sem rætt var við í Nauthólsvík í dag segist leggja það í vana sinn að ganga í Nauthólsvík frá heimili sínu í Vesturbæ þegar veðrið leikur við landann. Að sögn hans hefur vorið þetta árið nú þegar toppað sumarið frá því í fyrra í Reykjavík. „Mér finnst að dagar sem þessir ættu að vera lögbundnir frídagar,“ sagði hann að lokum.
----------------------------------------


================================================================================
GROUP 8a375183
================================================================================

----------------------------------------
Title: Vó að æru Margeirs með því að færa hann til í starfi
Content: Héraðsdómur Reykjavíkur hefur komist að þeirri niðurstöðu að ákvörðun lögreglustjórans á höfuðborgarsvæðinu um að breyta verksviði Margeirs Sveinssonar, aðstoðaryfirlögregluþjóns, hafi ekki verið málefnaleg. Ríkið þarf að greiða honum tvær milljónir í miskabætur og 1,6 milljónir í málskostnað. Málið varðar breytingu á störfum Margeirs sem voru gerðar árið 2023. Í dómi Héraðsdóms Reykjavíkur segir að fyrir liggi í málinu að Margeir hafi átt í ástarsambandi við rannsóknarlögreglukonu sem var undirmaður hans sem hafi staðið yfir í stutta hríð, frá haustinu 2022 til áramóta þetta sama ár. Í lok árs 2022 hafi þessi kona kvartað til yfirlögregluþjóns yfir óþægilegri hegðun af hálfu Margeirs. Í febrúar 2023 hafi málið verið leyst með óformlegum hætti og þau sammælst um að „leggja spilin á borðið“ og geta unnið saman aftur. Í byrjun mars hafi hún svo formlega tilkynnt um áreitni af hálfu Margeirs. Hún hafi óskað þess að málið yrði tekið alvarlega og að brugðist yrði hratt við. Hún sagði að málið hefði haft „gífurleg áhrif á líðan hennar í vinnunni og utan hennar“. Þá gæti hún ekki mætt meðan hann væri í vinnunni. Degi síðar hafi Margeir verið upplýstur um kvörtunina, sem er sögð hafa varðað ítrekaðar skilaboðasendingar hans til hennar þrátt fyrir að hún hefði beðið hann um að senda sér ekki. Fyrirtæki var fengið til að gera úttekt á málinu. Og lá mat þess fyrir í lok maí þetta sama ár. Niðurstaða þess var að konan hefði ítrekað orðið fyrir áreitni af hálfu Margeirs. Í tíu af tólf tilfellum sem voru til skoðunar mætti skilgreina háttsemi Margeirs sem ofbeldi. Minnst var á áðurnefndar skilaboðasendingar sem og óboðinni heimsókn hans til hennar. Lögreglustjórinn tilkynnti héraðssaksóknara um hugsanlega refisverða háttsemi Margeirs. Það var þó mat saksóknara að ekki væri tilefni til að hefja rannsókn, og málinu því vísað frá. Margeir hafði farið í veikindaleyfi eftir að málið kom upp, en í byrjun júlímánaðar hafði hann, samkvæmt læknisvottorði, náð fullri starfshæfni. Lögreglustjórinn hins vegar sagði vinnuframlag hans afþakkað á meðan kvörtun konunnar væri til meðferðar. Um haustið var Margeiri veitt áminning í starfi fyrir að hafa farið yfir mörk undirmanns síns á meðan og eftir að ástarsamband þeirra stóð yfir. Og þá tók lögreglustjórinn ákvörðun um að breyta störfum hans og verksviði. Þar var sérþekkingar hans krafist, en hann var ekki lengur yfirmaður deildar eins og áður. Breytingin hafði ekki áhrif á launakjör hans. Mánuðina á eftir kvartaði Margeir og setti út á þessar ákvarðanir. Lögreglustjórinn sagðist standa við þær í svörum til hans. Í ágúst í fyrra fór Margeir í veikindaleyfi. Hann tiltók að framkoma æðstu stjórnenda lögreglunnar hefði valdið honum miklum þjáningum og vanlíðan. Vegna þess treysti hann sér ekki til að mæta til vinnu. Hann höfðaði svo málið sem héraðsdómur hefur nú dæmt í. Hann lét dómsmálaráðherra vita af málarekstrinum og sagðist upplifa sig jaðarsettan í störfum sínum, og eftir að hann höfðaði málið hefði ástandið versnað. Um væri að ræða einelti og ofbeldi í hans garð. Ráðuneytið kannaði málið en virðist hafa tekið ákvörðun um að aðhafast ekki. Í niðurstöðu héraðsdóms segir að lögreglustjóranum hefði verið kleift að láta Margeir sinna sams konar störfum og hann hafði áður gengt án þess að hann yrði áfram yfirmaður konunnar. Ákvörðun lögreglustjórans hefði brotið í bága við lög, en hún hefði verið meira íþyngjandi en nauðsyn bar til þrátt fyrir að launakjör Margeirs hefðu ekki verið skert. Í dómnum segir að þó að Margeir hafi sýnt af sér ósæmilega háttsemi í garð undirmanns væri fallist á það að ákvörðunin um að færa hann til í starfi hafi verið meiðandi. Ákvörðunin hafi vegið að æru og persónu hans. Því féllst dómurinn á að ríkið skyldi greiða honum miskabætur. Margeir krafðist einnig miskabóta vegna upplýsingagjafar lögreglustjórans til fjölmiðla um málið. Dómurinn féllst ekki á það. Niðurstaða dómsins var sú að ákvörðun lögreglustjórans yrði felld úr gildi, og að ríkið myndi greiða Margeiri tvær milljónir í miskabætur og 1,6 milljónir í málskostnað.
----------------------------------------


================================================================================
GROUP a9fdcf25
================================================================================

----------------------------------------
Title: Ný og endur­bætt snyrtivörudeild opnuð í Hag­kaup
Content: Það var sannkölluð stemning í Hagkaup Garðabæ í gær, fimmtudaginn 15. maí, þegar ný og glæsileg snyrtivörudeild var opnuð formlega við hátíðlega athöfn. Almar Guðmundsson, bæjarstjóri Garðabæjar, og Sigurður Reynaldsson, framkvæmdastjóri Hagkaups, klipptu saman á borðann og innsigluðu þar með nýjan kafla í snyrtivörusögu verslunarinnar. Gestir voru boðnir velkomnir með makkarónum, freyðandi drykkjum og skemmtilegri tónlist sem skapaði létta og skemmtilega stemningu á staðnum. Opnunin er hluti af markvissri stefnu Hagkaups um að styrkja stöðu sína á snyrtivörumarkaði og bjóða upp á einstaka verslunarupplifun. Nýja deildin er hönnuð með það í huga að hver heimsókn verði bæði nýstárleg og spennandi fyrir viðskiptavini. „Þetta er mikilvægur áfangi í þróun fyrirtækisins,“ segir Sigurður Reynaldsson. „Við hófum þessa vegferð árið 2016 með endurgerð snyrtivörudeilda í Smáralind og Kringlunni, og síðan hafa aðrar verslanir fylgt í kjölfarið – þar á meðal Skeifan, Akureyri og Spöngin. Með opnuninni í Garðabæ erum við að leggja lokahönd á þessa uppbyggingu og niðurstaðan er eitthvað sem við erum einstaklega stolt af.“ Samkvæmt Sigurði hefur salan á snyrtivörum hjá Hagkaup aukist verulega á undanförnum árum. Þessi þróun endurspeglar bæði vaxandi áhuga íslenskra neytenda og þá miklu vinnu sem lögð hefur verið í að bæta vöruframboð og verslunarupplifun. Að lokum undirstrikar Sigurður að markmið Hagkaups sé skýrt: að vera leiðandi á sviði snyrtivöruverslunar á Íslandi. „Við höldum ótrauð áfram á þeirri vegferð – og opnunin í Garðabæ er stórt og spennandi skref í rétta átt.“
----------------------------------------


================================================================================
GROUP 5308ce14
================================================================================

----------------------------------------
Title: Óheillaskref að á­fengi sé selt á vellinum
Content: Íþrótta-, æskulýðs- og tómstundafulltrúar telja óheillaskref að farið sé að selja áfengi á íþróttaviðburðum. Mikilvægt sé að umræða fari fram um þetta og að sveitarfélögin komi að henni þar sem þau taki þátt í að fjármagna íþróttastarfið. Áfengissala í tengslum við kappleiki íþróttafélaganna hefur aukist hratt síðustu ár. Á íþróttaþingi ÍSÍ sem hófst í dag verður rædd tillaga frá íþróttabandalögum Reykjavíkur og Reykjanesbæjar. Þar óska þau eftir því að ÍSÍ taki forystu í að móta samræmdar reglur og stefnu um áfengisveitingar á íþróttaviðburðum. Bandalögin líkja aðstæðum sem hafa skapast í kringum áfengissöluna við villta vestrið. Þá er lagt til að unnið verði að því að draga úr sýnileika og aðgengi áfengis á íþróttaviðburðum, sérstaklega þar sem börn og fjölskyldur eru viðstödd. Gunnar E. Sigurbjörnsson formaður Félags íþrótta, æskulýðs- og tómstundafulltrúa á Íslandi segir þá sem starfa með ungmennum hafa miklar áhyggjur af sölu áfengis í kringum íþróttaleiki en félagið hefur meðal annars ályktað um málið. „Við teljum að þetta sé óheillaskref. Við teljum að þetta séu röng skilaboð að selja áfengi í kringum íþróttakappleiki þar sem er verið að ýta undir það að börn og fjölskyldur komi saman og styðja við sín lið og taka þátt í stemningunni.“ Hann fangar því að málið verði rætt á íþróttaþingi ÍSÍ en mikilvægt séu að fleiri komi að umræðunni. Þannig þurfi sveitarfélögin að vera með í henni þar sem þau taki þátt í að fjármagna íþróttastarfið. „Kannski er verið að bera saman íþróttakappleiki hér við það sem við erum að fylgjast með í sjónvarpinu. Stemningunni á leikjum í enska boltanum og í knattspyrnunni út um allt. Munurinn hér er stór stuðningur, helsta fjármögnun íþróttafélaganna er stuðningur frá sveitarfélögunum í landinu. Það er mjög oft þannig að sveitarfélögin byggja upp aðstöðuna og eru að styðja bæði með beinum fjárútlátum og óbeinum.“ Spyrja hver sé stefna sveitarfélaganna sé og hvort það samræmist lýðheilsumarkmiðum þeirra að gera áfengisdrykkju á leikjum hátt undir höfði. „Það er ekki verið að bera saman epli og epli í þessu. Það er öðruvísi kerfi hér heldur en hjá mörgum sem við erum að bera okkur saman við. Þannig við viljum bara að það sé tekið tillit til þess hver sérstaðan er hér og áhrif á þessa aðila sem eru þarna í kring. Sérstaklega á börn og ungmenni og fjölskyldur.“
----------------------------------------


================================================================================
GROUP d8d1e68f
================================================================================

----------------------------------------
Title: Gerðu um­fangs­miklar á­rásir á Jemen
Content: Israel Katz, varnarmálaráðherra Ísrael, segir umfangsmiklar árásir hafa verið gerðar á Húta í Jemen í dag. Miklar skemmdir hafi verið unndar á höfnum undir stjórn Húta og flugvellinum í Sanaa. Þá hótar Katz því að hætti Hútar ekki að skjóta eldflaugum að Ísrael muni verða gripið til frekari aðgerða. Ísraelar muni þá fara á eftir leiðtogum Húta. „...eins og við gerðum við Deif og Sinwar-bræðurna á Gasa, Nasrallah í Beirút og Haniyeh í Tehran,“ skrifaði Katz á X. Var hann þar að vísa til leiðtoga Hamas-samtakanna og Hezbollah, sem Ísraelar hafa fellt eða reynt að ráða af dögum. „Við munum einnig elta uppi Abd Malek al-Houthi [Leiðtoga Húta] í Jemen.“ צה"ל תקף כעת ופגע קשות בנמלים בתימן הנמצאים בשליטת ארגון הטרור החות׳י.גם שדה התעופה בצנעא עדיין הרוס.כמו שאמרנו: אם החות׳ים ימשיכו לירות טילים לעבר מדינת ישראל הם יספגו מכות כואבות - ונפגע גם בראשי הטרור כמו שעשינו לדף והסינווארים בעזה, לנסראללה בביירות ולהנייה בטהרן, נצוד… pic.twitter.com/MBGIVupkYC Í þessari viku hafa Hútar skotið nokkrum eldflaugum og drónum að Ísrael. Það hafa þeir reglulega gert frá því Ísraelar hófu hernaðinn á Gasaströndinni. Bandaríkjamenn hafa einnig gert umfangsmiklar árásir á Húta vegna árása þeirra á Ísrael og skip á Rauðahafi. Þær árásir voru mjög umfangsmiklar og stóðu yfir í um tvo mánuði. Trump lýsti þó á dögunum óvænt yfir vopnahléi við Húta og sagði leiðtoga þeirra hafa samþykkt að hætta árásum á skip á Rauðahafi, að hluta til. Hútar samþykktu ekki að hætta árásum á skip sem tengjast Ísrael eða árásum á Ísrael. Samkvæmt frétt Times of Israel komu fjöldi flugmanna hersins að árásunum, auk dróna, en herinn segir hafnirnar og flugvöllinn sem árásirnar beindust að hafa verið notaðar til flytja vopn frá Íran í hendur Húta. Þetta er ekki í fyrsta sinn sem Ísraelar gera árásir á þessa staði. TOI hefur eftir öðrum miðlum í Ísrael að beðið hafi verið með árásirnar þar til Donald Trump, forseti Bandaríkjanna, væri farinn frá Mið-Austurlöndum.
----------------------------------------


================================================================================
GROUP e0941c26
================================================================================

----------------------------------------
Title: Salah: Svona gerum við ekki hjá Liverpool
Content: Mohamed Salah, markahæsti leikmaður ensku úrvalsdeildarinnar í knattspyrnu, hefur gagnrýnt stuðningsfólk Liverpool sem baulaði á Trent Alexander-Arnold í leiknum gegn Arsenal um síðustu helgi. Alexander-Arnold er á förum frá Liverpool í sumar eftir að hafa alist þar upp og gengur væntanlega til liðs við Real Madrid. Sumt af stuðningsfólki félagsins hefur verið ósátt við að hann yfirgefi félagið án þess að það fái greiðslu fyrir hann. Ákveðinn hópur á Anfield baulaði á bakvörðinn í hvert skipti sem hann fékk boltann í leiknum en honum var skipt inn á sem varamanni í síðari hálfleiknum. „Ég var undrandi á þessu því svona eigum við ekki að gera sem stuðningsmenn Liverpool. Svona eigum við ekki að koma fram við neinn leikmann," sagði Salah í viðtali við Gary Neville hjá Sky Sports. „Við eigum að sýna öllum virðingu þó þeir séu bara með okkur í sex mánuði, hvað þá ef þeir hafa gefið félaginu allt sitt í tuttugu ár. Svona á þetta ekki að vera og ég vona að þetta breytist strax í leiknum gegn Brighton eða í lokaleik tímabilsins því hann verðskuldar að vera kvaddur með virktum," sagði Mohamed Salah.
----------------------------------------


================================================================================
GROUP a7d50fca
================================================================================

----------------------------------------
Title: Raf­magns­laust á Granda
Content: Rafmagnslaust er vegna háspennubilunar við Grandagarð og nágrenni í Reykjavík. Þetta kemur fram í tilkynningu á vef Veitna. „Unnið er að því að greina bilun og vonast er til að rafmagn verði komið á innan stundar. Við munum uppfæra á vef eftir því sem fram vindur,“ segir í tilkynningunni. Fréttastofa hefur fengið ábendingar um að rafmagnsleysið hafi, þegar þetta er skrifað, staðið yfir í fimmtán til tuttugu mínútur.
----------------------------------------


================================================================================
GROUP 95d36e8a
================================================================================

----------------------------------------
Title: Sænskur blaðamaður laus úr tyrknesku fangelsi
Content: Sænski blaðamaðurinn Joakim Medin, sem starfar fyrir dagblaðið Dagens ETC, er kominn til síns heima eftir 51 dags vist í tyrknesku fangelsi. Medin var handtekinn þegar hann kom til Tyrklands í mars til að fjalla um umfangsmikil mótmæli í kjölfar handtöku Ekrems İmamoğlu, borgarstjóra í Istanbúl.Síðar var hann ákærður fyrir aðild að hryðjuverkasamtökum og móðganir við Recep Tayyip Erdoğan Tyrklandsforseta. Hann var dæmdur til eins árs fangavistar í apríl fyrir síðarnefndu ávirðingarnar. Medins biðu önnur réttarhöld vegna hryðjuverkaásakanna sem hefðu getað kostað hann allt að tólf ára fangavist. Umfangsmiklar samningaviðræður milli sænskra og tyrkneskra stjórnvalda hafa staðið undanfarnar vikur um frelsun Medins.Forsætisráðherrann Ulf Kristersson kveðst feginn að hann sé laus úr prísundinni en hann hafði þrýst mjög á Erdoğan um að sleppa honum. İmamoğlu er forsetaefni Lýðveldisflokks alþýðunnar og er af mörgum álitinn sá stjórnmálamaður sem á mesta möguleika á að velta Erdoğan úr sessi.
----------------------------------------


================================================================================
GROUP 2bee5a3c
================================================================================

----------------------------------------
Title: 100 ný hjúkrunarrými en biðlistinn bara lengist
Content: Rúmlega eitt hundrað eru á Landspítala og sjúkrahúsinu á Akureyri og bíða eftir plássi á hjúkrunarheimilum. Tæplega 700 eru á biðlista og hafa aldrei verið fleiri. Stefnt er að því að fjölga rýmum um rúmlega 100 á þessu ári en þeim fjölgaði ekki nema um 40 á árunum 2017 til 2024.Alma Möller heilbrigðisráðherra segir að uppbygging verði að ganga hraðar, en gert er ráð fyrir rúmlega 100 hjúkrunarrýmum á þessu ári og 600 á kjörtímabilinu. „Það er of löng bið eftir hjúkrunarheimili og yfirvöld hafa ekki haldið í við þörfina en ríkisstjórnin ætlar að gera betur og það er meðal áherslumála þjóðarátak í umönnun eldra fólks og á aldeilis að spýta í lófana varðandi uppbyggingu hjúkrunarheimila,“ segir Alma. Tæplega 3000 hjúkrunarrými eru á landinu en gert er ráð fyrir að bæta við tæplega 200 á næstu árum. Ljóst er að stjórnvöld brugðust allt of seint við þegar ljóst var í hvað stefndi fyrir nokkrum árum og það hefur bitnað á þjónustu í heilbrigðiskerfinu undanfarin ár. Alma segir þetta bagalegt því þessi fjöldi sem bíður verður til þess að sjúkrahúsin ná ekki að sinna öðrum hlutverkum sínum nægilega vel. „Þetta er sú einstaka aðgerð sem mun gagnast heilbrigðiskerfinu í heild best. Því að á hverjum tíma eru um hundrað einstaklingar sem ættu að vera á hjúkrunarheimilum að bíða inn á landspítala og á sjúkrahúsinu á Akureyri og það eru auðvitað ekki nægilega góð lífsgæði fyrir þessa bestu borgara okkar og auðvitað hindrar þá sjúkrahúsin í að sinna öðrum hlutverkum eins og framkvæma skurðaðgerðir,“ segir Alma Möller heilbrigðisráðherra.
----------------------------------------


================================================================================
GROUP 2e742a8d
================================================================================

----------------------------------------
Title: Lætur af störfum í Hafnarfirði
Content: Friðrik Ingi Rúnarsson hefur látið af störfum sem þjálfari karlaliðs Hauka í körfubolta. Þetta tilkynnti félagið á samfélagsmiðlum sínum en Friðrik Ingi, sem er 56 ára gamall, tók við þjálfun Hauka í desember á síðasta ári eftir að Maté Dalmay var sagt upp störfum í Hafnarfirðinum. Haukar höfnuðu í 12. og neðsta sæti úrvalsdeildarinnar á tímabilinu og leika því í 1. deildinni á næstu leiktíð en liðið vann aðeins fjóra leiki af 18 í vetur. „Kkd. Hauka vill þakka Friðriki Inga kærlega fyrir hans framlag til félagsins við krefjandi aðstæður,“ segir meðal annars í tilkynningu Hauka. „Leit er þegar hafin að næsta þjálfara karlaliðs Hauka,“ segir ennfremur í tilkynningunni.
----------------------------------------

----------------------------------------
Title: Friðrik Ingi hættur að þjálfa Hauka
Content: Haukar hafa komist að samkomulagi við Friðrik Ingi Rúnarsson um að hann muni ekki halda áfram að þjálfa liðið á komandi leiktíð. Haukar greindu frá starfslokum Friðriks Inga á samfélagsmiðlum í dag. Þar segir að um sameiginlega niðurstöðu sé að ræða. Friðrik Ingi tók við Haukum um áramótin og tókst ekki að bjarga liðinu frá falli úr Bónus deildinni. „Batamerki sáust strax á liðinu og spilaði það skemmtilegan körfubolta og sýndi baráttuvilja. Kkd. Hauka vill þakka Friðriki Inga kærlega fyrir hans framlag til félagsins við krefjandi aðstæður,“ segir í tilkynningu. Friðrik IngiRÚV / Tomasz Kolodziejski
----------------------------------------


================================================================================
GROUP 405fad7d
================================================================================

----------------------------------------
Title: „Ekkert nema gott að segja fyrir gróðurinn og sálar­líf lands­manna“
Content: Garðyrkjufræðingur segir ekkert nema gott hægt að segja um veðurblíðu síðustu daga. Sumarið sé komið til að vera og bændur muni þurfa að hefja heyskap fyrr. Veðrið hefur leikið við landann víðast hvar um landið í dag. Hitinn varð hæstur í Fnjóskadal í Suður-Þingeyjarsýslu og náði um 25 stigum þar en í gær var heitast á Egilsstöðum þar sem hitamet féll. Um helgina verður hvað heitast á norðausturlandi. Lillý Valgerður, fréttamaður Stöðvar 2, kíkti í Grasagarðinn í Laugardal og ræddi þar við Vilmund Hansen, garðyrkjufræðing. Hvernig er gróðurinn að koma út úr þessu öllu? „Þetta er náttúrulega bara allt æðislegt, gróðurinn er þremur vikum á undan og þetta er ekkert nema gott, það er það eina sem ég get sagt þér. Þetta hefur ekkert nema gott að segja fyrir gróðurinn og sálarlíf landsmanna,“ sagði Vilmundur. Á þremur vikum hafi allt farið í blóma að sögn Vilmundar. Góða veðrið hafi komið aftan að flestum. Hvað þýðir þetta fyrir grasið? Þurfa bændur að slá fyrr? „Jájá, það er engin spurning að bændur koma til með að byrja heyskap miklu fyrr. Og ef þetta helst svona verður tvíslegið og jafnvel þríslegið í sumar,“ sagði hann. Hvað ef það kólnar? Það er miður maí og flestir stressaðir að kuldinn komi. „Ég athugaði langtímaspána. Mér sýnist vera gott veður fram að mánaðamótum allavega. Svo gæti nú kannski kólnað eitthvað eftir það en þá verður komið sumar þannig það breytir engu. Þetta verður allt í lagi,“ sagði Vilmundur. Er þetta óvenjulegt, hefurðu séð þetta oft svona í maí? „Nei, þetta er óvanalegt, þremur vikum á undan og hefur komið aftan að manni,“ sagði Vilmundur. „Ég veit að þeir sem eru að framleiða sumarblóm eru ekkert með allt tilbúið. Fólk er fljótt upp á bragðið þegar það kemur sól, rýkur af stað og vill blómin sín og ekkert kjaftæði. En þau eru bara ekkert tilbúin vegna þess að á síðasta ári til dæmis var rigning og þar áður var skítakuldi. Þannig þetta er óvenjusnemmt,“ sagði hann að lokum.
----------------------------------------


================================================================================
GROUP 04161306
================================================================================

----------------------------------------
Title: Fimm grilluð lög í sólinni
Content: Natalie Bergman – GunslingerNatalie Bergman kom síðast í Fimmuna með Beck en er mætt aftur með lagið Gunslinger af plötu hennar My Home Is Not In This World. Það er Jack White sem gefur út þessa nostalgísku snilld sem minnir á Lee Hazelwood og Nancy Sinatra á útgáfufyrirtæki sínu Third Man Records. Viagra Boys – Pyramid of HealthSænsku erkitöffararnir Viagra Boys sendu frá sér lagið Pyramid of Health sem er söngull af fjórðu plötu sveitarinnar viagr aboys sem kom út í lok apríl hjá útgáfufyrirtæki þeirra Shrimptech Enterprises. Í laginu velta þeir fyrir sér óheilbrigðu líferni, ótímabærum dauða og hvað sé hægt að gera til að bæta úr ástandinu á sinn afslappaða hátt. Adrian Quesada, Hermanos Gutierrez – PrimosKúrekarnir Adrian Quesada úr Black Pumas og Hermanos Gutiérrez eru staddir lengst inn í eyðimörkinni í lagi sínu Primos. Lagið er tekið af væntnalegri plötu Adrians Quesada, Boleros Psicodélicos II, sem kemur út í lok júní. Portugal, the Man – V.I.S.Alaskasveitin Portugal, The Man hefur verið starfandi í rúm 20 ár og eiga nokkur frekar stór lög. Þeirra nýjasta er V.I.S. sem er sækadelískt indípopp sem er auðvelt að dilla sér við á góðum degi. Royel Otis – MoodyÁstralska sveitin Royel Otis sló heldur betur í gegn með útgáfu sinni af Murder On the Dancefloor í fyrra. Dúettinn er skipaður vinunum Royel Maddell og Otis Pavlovic og hefur síðan sent frá sér ágætisfrumsamin lög í afslöppuðum indípopp-stíl og Moody er það nýjasta frá þeim. Lagalisti Fimmunar
----------------------------------------


================================================================================
GROUP b95345be
================================================================================

----------------------------------------
Title: „Hefur aldrei gerst áður á Íslandi“
Content: „Taugarnar eru fínar. Ég held að maður sé ekki alveg búinn að átta sig á hversu stórt þetta er, að það sé bara að koma að þessu á morgun. Maður er búinn að bíða svolítið eftir þessu,“ sagði Elín Rósa Magnúsdóttir, leikstjórnandi Vals í handknattleik, í samtali við mbl.is. Valur mætir spænska liðinu Porrino í síðari úrslitaleik liðanna í Evrópubikarnum á Hlíðarenda klukkan 15 á morgun. Fyrri leiknum í Porrino lyktaði með jafntefli, 29:29. Á meðan honum stóð voru 2.400 manns mættir í troðfulla keppnishöll og vonast Elín Rósa til þess að það sama verði uppi á teningnum á Hlíðarenda á morgun. „Það er ótrúlega mikilvægt. Maður þurfti svolítið að stilla sig vel inn á það í síðasta leik að það eru einhvern veginn allir á móti þér og einhverjir nokkrir með þér sem maður heyrir varla í. Maður þurfti að einbeita sér mikið að því að heyra í þeim. En í staðinn reyndum við að nýta orkuna sem var þarna inni og það er alltaf smá auka orka sem fer í það. Það skiptir öllu máli að fá orkuna með sér á morgun og fylla höllina. Það er eitthvað sem okkur langar ótrúlega mikið að gera. Líka af því að þetta er risastórt og hefur aldrei gerst áður á Íslandi.“ Hvað þarf Valur að gera í síðari leiknum til þess að tryggja sér sigur og Evrópubikarinn í leiðinni? „Við vorum ekki alveg nógu ánægðar með vörnina stóran part af leiknum. Það er margt sem við getum gert betur þar. Línumaðurinn þeirra náði að fá mikla athygli þó hún hafi ekki verið að skora mikið. Hún batt vörnina okkar svolítið niður og gaf öðrum tækifæri, sem við viljum ekki gefa þeim. Við þurfum kannski aðeins að breyta þar. Svo eru kannski punktar hér og þar í sóknarleiknum þó hann hafi verið fínn lengst af. Þó komu þær í 3-3 vörn sem var okkur svolítið erfið en það er auðvelt að laga þessa hluti af því að þetta snýst ekki um einhverja getu. Þetta snýst um að gera hlutina aðeins öðruvísi,“ sagði hún.
----------------------------------------


================================================================================
GROUP 2c34328e
================================================================================

----------------------------------------
Title: Hvetja stjórn­völd í Ís­rael til að breyta stefnu sinni tafar­laust
Content: Kristrún Frostadóttir forsætisráðherra undirritaði í dag yfirlýsingu með leiðtogum sex annarra ríkja þar sem þeir lýsa því yfir að tafarlausra aðgerða sé þörf til að koma í veg fyrir frekari hörmungar á Gasa. Ísland átti frumkvæði að gerð yfirlýsingarinnar samkvæmt tilkynningu stjórnarráðsins og veitti því forystu ásamt Spáni að hópurinn náði saman. Í yfirlýsingunni segja forsætisráðherrar Íslands, Spánar, Noregs, Írlands, Lúxemborgar, Slóveníu og Möltu að til þessa hafi yfir 50 þúsund manns látið lífið á Gasa og margir til viðbótar muni svelta í hel á komandi dögum ef ekkert verður að gert. Í yfirlýsingunni hvetja stjórnvöld í Ísrael til að breyta stefnu sinni tafarlaust, stöðva hernaðaraðgerðir á Gasa og tryggja óheftan aðgang hjálpargagna frá alþjóðlegum mannúðarsamtökum inn á svæðið. „Frumkvæði þessa hóps og sá stuðningur við Palestínu sem fram kemur í yfirlýsingunni skiptir mjög miklu máli. Staðan á Gasa er hryllileg, hún versnar með hverjum deginum sem líður, og við getum ekki setið lengur þögul hjá. Þetta er í fyrsta sinn sem yfirlýsing er gefin út á leiðtogastigi og það bendir til þess að afstaðan sé að breytast. Ég bind vonir við að þessi yfirlýsing, ásamt öðrum ferlum sem eru í gangi á alþjóðavettvangi, leiði til stærri skrefa í málum Palestínu,“ segir Kristrún sem er stödd í Tirana í Albaníu á vettvangi EPC (European Political Community). Yfirlýsingin kemur í kjölfar sameiginlegrar yfirlýsingar utanríkisráðherra sex ríkja frá 7. maí síðastliðnum sem Þorgerður Katrín Gunnarsdóttir utanríkisráðherra undirritaði. Þar höfnuðu ráðherrarnir öllum hugmyndum um brottflutning Palestínumanna frá Gasa enda væru þær brot á alþjóðalögum. „Við erum að hittast hér í Tirana til að ræða öryggismál í Evrópu en hljóð og mynd þurfa að fara saman. Við erum sammála um að það sem er að gerast á Gasa þurfi að ræða í samhengi við öryggi, ekki síst öryggi í Evrópu. Það varðar hag okkar allra að koma á friði í Palestínu. Fyrir utan þann augljósa siðferðislega vinkil sem er á málinu, enda öllum ljóst að verið er að beita hungri sem vopni og alþjóðleg lög margbrotin. Það var þungur tónn í umræðum okkar og ljóst að þolinmæði gagnvart óbreyttu ástandi er á þrotum. Ég lýsti yfir fullum vilja Íslands til að halda þessu samtali áfram og taka þátt í öllum aðgerðum sem mögulega væri hægt að grípa til,“ segir Kristrún í tilkynningu stjórnarráðsins.
----------------------------------------

----------------------------------------
Title: „Við get­um ekki setið leng­ur þögul hjá“
Content: „Frumkvæði þessa hóps og sá stuðningur við Palestínu sem fram kemur í yfirlýsingunni skiptir mjög miklu máli,“ er haft eftir Kristrúnu Frostadóttur forsætisráðherra í fréttatilkynningu sem Stjórnarráðið sendir frá sér og greinir frá undirritun sameiginlegrar yfirlýsingar sjö þjóðarleiðtoga vegna hörmunganna á Gasasvæðinu. Eru það, auk Kristrúnar, forsætisráðherrar Noregs, Írlands, Spánar, Slóveníu, Lúxemborgar og Möltu sem rita undir yfirlýsinguna þar sem bent er á að tala látinna á Gasa sé nú komin yfir 50.000 manns í væringum Ísraela og palestínsku Hamas-hryðjuverkasamtakanna auk þess sem búast megi við að þúsundir til viðbótar verði hungurmorða á komandi dögum verði ekkert að gert. Hvetja leiðtogarnir sjö stjórnvöld í Ísrael til að breyta stefnu sinni án tafar, stöðva hernaðaraðgerðir sína á Gasa og tryggja óheft aðgengi hjálpargagna mannúðarsamtaka inn á svæðið stríðshrjáða. Það var Ísland sem átti frumkvæðið að yfirlýsingunni og veitti framkvæmdinni forystu auk Spánar og var leiðtogahópurinn kallaður saman fyrir atbeina ríkjanna tveggja. Fylgir yfirlýsingin nú í kjölfar sameiginlegrar yfirlýsingar utanríkisráðherra sex ríkja sem Þorgerður Katrín Gunnarsdóttir utanríkisráðherra Íslands undirritaði og gefin var út 7. maí, en þar höfnuðu ráðherrarnir öllum hugmyndum um brottflutning Palestínumanna frá Gasa sem enda væri brot á alþjóðalögum, Kristrún Frostadóttir er um þessar mundir stödd í Tirana í Albaníu þar sem hún fundaði með hinum leiðtogunum sex sem ræddu þá ógnvænlegu stöðu er uppi væri á Gasa. „Staðan á Gasa er hryllileg, hún versnar með hverjum deginum sem líður, og við getum ekki setið lengur þögul hjá. Þetta er í fyrsta sinn sem yfirlýsing er gefin út á leiðtogastigi og það bendir til þess að afstaðan sé að breytast. Ég bind vonir við að þessi yfirlýsing, ásamt öðrum ferlum sem eru í gangi á alþjóðavettvangi, leiði til stærri skrefa í málum Palestínu,“ er haft eftir forsætisráðherra í tilkynningu Stjórnarráðsins.
----------------------------------------

----------------------------------------
Title: Ísland leiddi ákall um aðgerðir á Gaza: „Núna er þolinmæðin á þrotum“
Content: „Núna er þolinmæðin á þrotum og það þarf að svara þessu ástandi á Gaza,“ segir Kristrún Frostadóttir forsætisráðherra. Hún undirritaði í dag sameiginlega yfirlýsingu með forsætisráðherrum sex annarra ríkja um að þörf væri á tafarlausum aðgerðum til að koma í veg fyrir frekari hörmungar á Gaza.Ísland átti frumkvæði að yfirlýsingunni, og veitti því forystu ásamt Spáni að hópurinn næði saman. Yfirlýsinguna undirrituðu einnig forsætisráðherrar Noregs, Írlands, Spánar, Lúxemborgar, Slóveníu og Möltu.Leiðtogarnir hvetja stjórnvöld í Ísrael til að breyta stefnu sinni tafarlaust, stöðva hernaðaraðgerðir á Gaza og tryggja óheftan aðgang hjálpargagna frá alþjóðlegum mannúðarsamtökum inn á svæðið. „Þetta er hópur af sex ríkjum sem urðu síðan sjö núna í dag, sem hafa upplifað mikla óþolinmæði gagnvart aðgerðarleysi á alþjóðasviðinu þegar kemur að inngripum í þessa hræðilegu stöðu sem er uppi á Gaza núna.“Kristrún sagði að hingað til hefði ekki tekist að ná saman um að grípa til aðgerða meðal Norðurlandaríkjanna í heild né á vettvangi Evrópuríkja.Ísland reiðubúið að stíga inn í allar aðgerðir„Ég veit að það er vilji meðal sumra ríkja að grípa til einhverra aðgerða. Við höfum lýst yfir vilja hjá Íslandi til að stíga inn í allar þær aðgerðir sem mögulega önnur ríki gætu komið sér saman um.“ Ísland hefði meðal annars stutt allar þvingunaraðgerðir sem Evrópusambandið hefði innleitt í tengslum við framferði Ísraela á Vesturbakkanum.„Við höfum lýst því yfir í þessum hópi að þegar stærri lönd, sem hafa meiri umsvif og ítök þarna á svæðinu, eru tilbúin að stíga inn þá förum við með þeim alla leið.“ Ríkin sem undirrituðu yfirlýsinguna fordæma harðlega að hungur sé vopnvætt á Gaza og hvetja til þess að gripið sé tafarlaust til aðgerða. Mannúðaraðstoð verði hleypt inn á Gaza og hernaðaraðgerðir Ísraela verði stöðvaðar.„Við erum auðvitað fyrst og fremst að fara yfir þá skelfilegu stöðu sem er uppi núna á Gaza og að það sé verið að nota hungur sem vopn á svæðinu. Þetta er eitthvað sem þessi hópur harðlega fordæmir og er að hvetja til þess mjög skýrt og skorinort að það sé gripið tafarlaust inn í. Mannúðaraðstoð sé hleypt inn á svæðið og það sé líka farið í það að stöðva þessar aðgerðir Ísraelsmanna á svæðinu.“Samstaða um Úkraínu en þögn ríki um GazaKristrún sagði mikilvægt að ríki ræði saman um viðbrögð við stríðinu á Gaza, eins og gert var þegar Rússar réðust inn í Úkraínu.„Fólk áttar sig á að samlíkingin við stuðninginn við Úkraínu er sérstök; það er að segja að það er rosaleg samstaða hérna um Úkraínu en það heyrist og hefur ekki heyrst múkk um Gaza. Þarna er breyting núna á. Þetta fólk er að hittast hér á þessum vettvangi og segja að það verði að grípa inn í núna strax.“
----------------------------------------


================================================================================
GROUP e86b2663
================================================================================

----------------------------------------
Title: Nýtt lag frá VÆB-bræðrum: „Bíðið bara, það verður epic!“
Content: Ekki nóg með að VÆB-bræður stígi á stokk á úrslitakvöldi Eurovision á morgun heldur gefa þeir einnig út nýtt lag. VÆB-bræður komust áfram á undankvöldi Eurovision á þriðjudag og stíga á svið ásamt 26 öðrum þjóðum annað kvöld á úrslitakvöldi Eurovision. Þar munu þeir flytja framlag Íslands, RÓA en í kvöld fer fram dómararennsli. Bræðurnir eru spenntir að leyfa fólki að heyra nýja lagið sem heitir „Dr. Saxophone“ en bæði lag og texti eru samin af þríeykinu Matthíasi Davíð, Hálfdáni Helga og Inga Bauer sem einnig pródúseraði lagið. „Við erum búnir að vera með þetta lag í maganum í dáldinn tíma og svo bara þegar við áttum lausa stund hérna í Basel náðum við að klára þetta með Inga. Við erum bókaðir á alveg helling af skemmtunum og útihátíðum um allt land í sumar og við hlökkum mikið til að syngja þetta fyrir þjóðina í góða veðrinu,“ segja bræðurnir í tilkynningu frá Ríkisútvarpinu. „Þetta lag er bara stemmning og algjört rugl þannig séð. Sumar og saxófónn, ég myndi eiginlega lýsa þessu þannig. Sól og bullandi stemmning," segir Ingi Bauer, meðhöfundur þeirra bræðra. Bræðurnir eru afar spenntir fyrir morgundeginum þegar langþráður draumur þeirra rætist. „Það verður gjörsamlega geggjað að standa á sviðinu á morgun fyrir framan 200 milljónir manna. It's a dream, það er bara þannig. There you go,“ segja bræðurnir í tilkynningunni. Þá lofa þeir stórtónleikum á Íslandi: „Bíðið bara, það verður epic!“ VÆB verða með fjölskyldutónleika í Salnum Kópavogi þegar þeir koma heim frá Basel en uppselt er á alla tónleikana og hafa nýir aukatónleikar verið settir í sölu.
----------------------------------------

----------------------------------------
Title: Gefa út nýtt lag á keppnisdag
Content: Nóg verður um að vera hjá VÆB-bræðrum á morgun. Þeir koma ekki aðeins til með að stíga á svið og keppa fyrir Íslands hönd á úrslitakvöldi Eurovision heldur gefa þeir einnig út nýtt lag. Þetta kemur fram í tilkynningu frá Ríkisútvarpinu en þar segir að lagið heiti Dr. Saxophone og séu bæði lag og texti samin af þríeykinu Matthíasi Davíð, Hálfdáni Helga og Inga Bauer sem einnig pródúseraði lagið. VÆB-bræður stíga á svið ásamt 26 öðrum þjóðum annað kvöld á úrslitakvöldi Eurovision þar sem þeir flytja framlag Íslands, RÓA, en lagið komst áfram úr undanúrslitunum á þriðjudaginn. Í tilkynningunni frá RÚV kemur fram að bræðurnir séu spenntir að leyfa fólki að heyra nýja lagið og er eftir þeim haft: „Við erum búnir að vera með þetta lag í maganum í dáldinn tíma og svo bara þegar við áttum lausa stund hérna í Basel náðum við að klára þetta með Inga. Við erum bókaðir á alveg helling af skemmtunum og útihátíðum um allt land í sumar og við hlökkum mikið til að syngja þetta fyrir þjóðina í góða veðrinu.“ Dr. Saxophone verður hægt að nálgast á Spotify, Youtube og öllum helstu streymisveitum á morgun.
----------------------------------------


================================================================================
GROUP 7711561f
================================================================================

----------------------------------------
Title: „Ég elska alla á Íslandi“
Content: Ástralski tónlistarmaðurinn Go-Jo, oft kallaður Milkshake Man eftir smellinum sem hann flutti í Eurovision, steig á svið í gærkvöldi þegar síðara undanúrslitakvöld Eurovision fór fram. Þar mætti hann 15 öðrum atriðum og til mikillar furðu áhorfenda lenti hann ekki í tíu efstu sætum kvöldsins. Hann mætir því ekki VÆB-bræðrum á laugardaginn eins og til stóð. mbl.is ræddi við Go-Jo á dögunum þar sem hann var meðal annars spurður út hversu mörg rokkstig (e. aura-points) honum finnst hann hafa á skalanum 1–100. Svaraði Go-Jo brosandi: „Ég er í kringum 79 núna - það er líklega dressið sem heldur mér þar, ég er frekar þreyttur.“ Allra besta Eurovision-lagið að hans mati er ódauðlega finnska rokk­bomban „Hard Rock Hallelujah“: „Ég myndi elska að flytja það einn daginn,“ segir hann, en viðurkennir að þungarokk sé „sá eini flokkur sem ég á erfitt með“. Go-Jo færir íslenskum áhorfendum hlýjar kveðjur: „Landið er í efstu sætum á ferðalistanum mínum og ég get ekki beðið eftir að heimsækja ykkur. Ég elska líka framlagið ykkar í ár - VÆB-strákarnir eru svo skemmtilegir og fyndnir.“ Þrátt fyrir að Eurovision-ferðalagi Go-jo sé lokið í bili hefur honum klárlega tekist að eignast fjölda nýrra aðdáenda og hver veit nema við sjáum hann á Íslandi fljótlega? mbl.is fylgist áfram með ævintýrum Eurovision héðan frá Basel.
----------------------------------------


================================================================================
GROUP 52d86073
================================================================================

----------------------------------------
Title: Ekki mikil bjartsýni fyrir friðarfundinn
Content: Sendinefndir frá Rússlandi og Úkraínu eru mættar til Istanbul í Tyrklandi til friðarviðræðna sem verður fyrsti beini fundur ríkjanna frá því átökin hófust í Úkraínu fyrir rúmum þremur árum. Vegna fjarveru Vladimírs Pútíns Rússlandsforseta ríkir lítil bjartsýni um að friðarviðræðurnar skili árangri og þá mun Volodimír Selenskí Úkraínuforseti ekki taka beinan þátt í viðræðunum. „Ég vil vera hreinskilinn. Við höfum ekki miklar væntingar um hvað gerist á fundinum,“ sagði Marco Rubio utanríkisráðherra Bandaríkjanna, sem kom til Istanbul í morgun. Ekki er búist við því að Rubio taki þátt í viðræðunum en hann segir að bandarískir embættismenn muni halda fundi með Úkraínumönnum og Rússum í dag. Selenskí segist ekki búast við því að viðræðurnar skili einhverjum árangri en hann hefur sakað stjórnvöld í Rússlandi um þeim sé ekki alvara um að binda enda á stríðið. Pútin lagði í síðustu viku til að haldnar yrðu beinar samningaviðræður en neitaði að svara þegar Selenskí skoraði á að hann mæta í eigin persónu á fundinn. Rússneska sendinefndin sem er komin til Istanbul er undir forystu Vladimírs Mekinski, eins helsta ráðgjafa Pútíns, en sendinefnd Úkraínu er undir forystu Rutem Umerov varnarmálaráðherra landsins. Donald Trump Bandaríkjaforseti hefur þrýst mjög á Rússa og Úkraínumenn í átt að friðarsamkomulagi og hann sagði við fréttamenn í gær að hann héldum opnum þeim möguleika á að mæta til Istanbul ef það yrðu marktækar framfarir í viðræðunum.
----------------------------------------


================================================================================
GROUP 99f32744
================================================================================

----------------------------------------
Title: Þrír grunaðir í tengslum við brunann á Stuðlum
Content: Þrír eru með stöðu sakbornings í rannsókn lögreglu á mannskæðum bruna sem varð á meðferðarheimilinu Stuðlum í Reykjavík þann 19. október í fyrra. Greint var frá þessu í kvöldfréttum Rúv í gær. Geir Örn Jacobsen, sautján ára piltur, lést í brunanum. Tveimur dögum áður en hann lést spurði hann í viðtali á Stöð 2 hvers vegna ætti ekki að bjarga börnunum á Stuðlum. Ekki liggur fyrir hvort sakborningarnir séu börn sem voru vistuð á heimilinu, eða starfsmenn þess. Í kvöldfréttum Rúv var haft eftir Elínu Agnesi Eide Kristínardóttur, yfirlögregluþjóni hjá rannsóknarsviði lögreglunnar á höfuðborgarsvæðinu, að rannsóknin sé langt komin. Beðið sé eftir gögnum til þess að ljúka henni, og síðan muni málið verða sent til ákærusviðs.
----------------------------------------


================================================================================
GROUP 167b67a1
================================================================================

----------------------------------------
Title: „Viltu deyja gaur?“
Content: „Ég er ótrúlega hamingjusamur. Mér finnst mér sýndur mikill heiður því ég er aðeins nítján ára. Að vera nítján og komast í úrslit … já, það er svakalega smart“, segir Kyle Alessandro Helgesen Villalobos þegar mbl.is ræðir við hann í Basel. Kyle tryggði sig í úrslit Eurovision sama kvöld og VÆB-bræður. Myndbandið af Kyle fagna því þegar VÆB-bræðurnir komust í úrslit hefur farið eins og eldur í sinu. „Ég varð yfir mig glaður.“ VÆB-bræður kalli hann „best friend“ - og Kyle hermir eftir íslenska hreimnum: „Best frend.“Þá segir Kyle VÆB-bræðurna líka hafa kennt sér íslensku eins og til dæmis frasann „Viltu deyja gaur?“. Kyle samdi lagið Lighter ásamt Adam Wood. „Ég bjó til demó og Adam, sem hefur verið tvisvar í Melodifestivalen, sagði: Vá, þetta er mjög gott“, útskýrir Kyle. Wood framleiddi nýja útgáfu: „Strengirnir gerðu lagið epískt.“Saman sendu þeir verkið í Melodi Grand Prix: „Við sendum það - og við unnum og hér erum við, í úrslitum Eurovision.“Er Adam norskur?„Nei, sænskur… uss“. „Ef þú ert í þessu, ertu í þessu til að vinna“, segir hann. Hann bætir svo við: „Ég vil ná topp tíu, það væri mjög kúl. Topp fimm væri brjálað.“ Sama hvernig fer er ljóst að Kyle hefur stækkað markhópinn sinn umtalsvert.„Ég fór úr 60.000 fylgjendum upp í 130.000. Það er brjálað.“Stress? „Nei, ekkert. Við VÆB erum yngstu þátttakendurnir. Kannski er það aldurinn.“ Faðir hans er á staðnum en móðirin er heima vegna veikinda. Hún sendi hins vegar raddskilaboð eftir að Kyle komst áfram: „Hún sagði: Ég er svo, svo, svo stolt af þér.“ Bróðir hans brunaði á bíl frá Noregi með kærustuna og hárlausa köttinn sinn: „Leiðin var Noregur–Svíþjóð–Danmörk–Þýskaland–Frakkland–Ítalía–og svo hingað til Basel. Þetta hefur tekið hann tvær vikur.“ Að lokum snýr hann sér til Íslands: „Takk kærlega fyrir stuðninginn í undanúrslitunum. Ég veit að margir Íslendingar kusu mig. Endilega haldið áfram að styðja VÆB - þeir eru frábærir. Ef ykkur líkar það sem ég geri á laugardaginn, þá megið þið endilega kjósa mig.“ mbl.is fylgist áfram með Kyle, VÆB og öllum hinum keppendunum þegar ljósin kvikna í St. Jakobshalle annað kvöld.
----------------------------------------


================================================================================
GROUP 19f0a198
================================================================================

----------------------------------------
Title: Rekja fjöldamorðið í Örebro til gremju byssumannsins vegna lífs síns
Content: Karlmaður á fertugsaldri sem skaut tíu manns til bana í skóla í Örebro í Svíþjóð í febrúar virðist hafa valið fórnarlömb sín af handahófi. Engar hugmyndafræðilegar eða pólitískar ástæður fundust fyrir ódæðinu en lögregla telur að maðurinn hafi viljað svipta sig lífi af vonleysi og gremju vegna persónulegra aðstæðna hans. Sænska lögreglan greindi frá niðurstöðum rannsóknar sinnar á fjöldamorðinu í Campus Risbergska-skólanum í morgun. Byssumaðurinn svipti sig lífi þegar lögreglumenn komu á vettvang og því verða engin réttarhöld í málinu. Rannsókn leiddi í ljós að maðurinn stóð einn að verki. Engar vísbendingar fundust um að byssumaðurinn hefði verið knúinn áfram af hugmyndafræði, pólitískum skoðunum eða andúð á einstaklingum eða hópum fólks. Sjö konur og þrír karlar féllu í árásinni og sex særðust til viðbótar. Morðinginn hét Rickard Andersson og var 35 ára gamall. Hann stundaði nám í stærðfræði við Campus Risbergska-skólann, þar sem boðið var upp á endurmenntun, á árunum 2019 til 2021 en féll á prófum og hætti sjálfur námi. Andersson lifði af opinberum bótum allt sitt fullorðnislíf og lögregla telur að hann hafi stundað nám við Risbergska til þess að reyna að fá vinnu og geta staðið á eigin fótum. Fjárhagslegt óöruggi og hafnanir hafi orðið kveikjan að ódæðinu. „Þetta skapar vaxandi gremju og vonleysi sem við sjáum að breyttist í ósk um að svipta sig lífi,“ sagði Henrik Dahlström frá sænsku lögreglunni á blaðmannafundi í morgun. Hann virðist hafa skotið fólk af handahófi en fórnarlömbin voru þverskurður af nemendum og starfsfólki skólans, að sögn lögreglu. „Ekkert við verknaðinn bendir til þess að þetta hafi verið hefndarverk sem beindist að ákveðnu fólki eða hópi fólks,“ sagði Dahlström. Ákaflega takmarkaðar upplýsingar sem hefðu mögulega getað varpað frekara ljósi á hugarástand og hugmyndaheim Andersson, eins og leitarsaga á netinu, fundust þó. Lögreglu tókst ekki að finna síma hans sem síðast var kveikt á nokkrum dögum fyrir fjöldamorðið. Þá hafði harði diskurinn verið fjarlægður úr fartölvu og tveimur borðtölvum sem fundust við húsleit á heimili hans. „Okkar mat er að sá grunaði hafi vísvitandi valið að vera ósýnilegur, bæði í stafræna heiminum og í raunheimum. Hann bjó einn og skildi ekki eftir sig mikla slóð,“ sagði Dahlström. Þannig hafa litlar sem engar upplýsingar fundist um Andersson á netinu sem virðist hafa gætt þess að eyða öllum mögulegum sönnunargögnum fyrir árásina. Dahlström sagði lögregluna afar meðvitaða um að hana skorti mikilvæg gögn. „Það er klárt að við vildum óska þess að við hefðum getað skýrt þetta enn betur.“ Lögreglan telur að Andersson hafi byrjað að undirbúa skotárásina síðasta haust. Hann hafi selt eða reynt að selja eigur sínar og leitað að upplýsingum um viðhald á skotvopnum. Hann náði í gítartösku til foreldra sinna í september eða október en skildi gítarinn sjálfan eftir. Töskuna notaði hann síðar til þess að koma þremur byssum sínum inn í skólann. Í seinni hluta janúar keypti Andersson skotfæri, hnífa og reyksprengjur. Engar upplýsingar fundust um að Andersson hefði notað skotvopn sín fyrir árásinu nema þegar hann fékk byssuleyfið árið 2011. Hann virðist ekki hafa hleypt af byssu á skotæfingasvæði eða við veiðar. Byssumaðurinn kom með strætó í skólann rétt fyrir klukkan átta að morgni fjöldamorðsins. Þegar inn var komið fór hann inn á salerni þar sem hann virðist hafa haldið lengi til. Í klósettbás fundust meðal annars dósir með leifum af örvandi efnunum kókaíni og amfetamíni. Lögregla telur að hann hafi verið undir áhrifum slíkra efna þegar hann framdi ódæðið. Lögreglan segir að miðað við vopnin og skotfærin sem Andersson viðaði að sér hafi hann ætlað sér að skjóta margt fólk. Reyksprengjurnar bendi til þess að hann hafi ætlaði sér að valda glundroða til þess að valda eins miklum skaða og hann gæti og torvelda hjálparstarf.
----------------------------------------


================================================================================
GROUP 9065da5a
================================================================================

----------------------------------------
Title: Fimm menn sakfelldir fyrir að sleppa rottum lausum á skyndibitastöðum
Content: Fimm ungir menn hafa verið sakfelldir í undirrétti í Danmörku fyrir að sleppa rottum lausum inni á skyndibitastöðum McDonalds og Burger King í bænum Slagelse á Sjálandi.Mennirnir slepptu rottunum á veitingastöðum McDonalds og Burger King.Pixabay / CC0Mennirnir eru á aldrinum nítján ára til þrítugs og voru ákærðir fyrir að skipuleggja og hrinda athæfinu í framkvæmd í nóvember 2023.Þeir birtu myndskeið af því þegar rottunum var sleppt og undir má heyra þá kyrja „frelsið Palestínu“ og krefjast sniðgöngu skyndibitastaðanna. Verjendur mannanna hafa farið fram á umþóttunartíma um hvort málinu verði áfrýjað til héraðsdóms í Næstved.
----------------------------------------


================================================================================
GROUP 3d4e550c
================================================================================

----------------------------------------
Title: Er hægt að vera skvísa á bakpokaferðalagi?
Content: Það er að mörgu að huga þegar farið er í langt ferðalag eða heimsreisu og getur verið mikil kúnst að ákveða hvað eigi að taka með sér og hvað eigi að skilja eftir. Það er vissulega ekki hægt að taka með sér allt sem hugurinn girnist en hægt er að gera ótrúlegustu hluti með því að pakka skynsamlega, og hugsa um notagildi hlutanna. Þá er vel hægt að njóta sín í flottum fötum, með sæta fylgihluti og góðar snyrtivörur, fyrir þær sem það kjósa. Fyrir þær sem eru alltaf með litaðar augabrúnir og augnhár, þarf ekki að örvænta en það þarf mögulega að þora að prófa eitthvað nýtt. Augabrúnalitur og festir taka ekki mikið pláss í tösku, ásamt áhöldum, litlum bursta eða greiðu. Þessar vörur endast líka lengi og ætti eitt sett að duga á margra mánaða ferðalagi. Þetta er því fínasta tækifæri til að prófa að lita sínar eigin augabrúnir og augnhár, hafi það ekki verið gert áður. Stórar íþróttatreyjur hafa verið áberandi í götutísku undanfarið, og er bæði hægt að klæða þær upp og niður. Á ferðalagi er hægt að nota þær að kvöldi til, t.d. við pils, flottar stuttbuxur eða síðar hörbuxur. Einnig er hægt að skella sér í sömu treyju daginn eftir, þá yfir sundfötin. Bæta við sandölum, sólgleraugum, strandartösku, málið er dautt og nýtingin er frábær. Það er hægt að nálgast treyjurnar í öllum litum og mynstrum og er um að gera leyfa litagleðinni að ráða för. Margar hverjar vilja taka með sér snyrti- eða jafnvel förðunarvörur, þó þær séu kannski notaðar í minna eða öðruvísi mæli en venjulega. Það er óþarfi að vera með þykkan farða og er hægt að komast upp með að taka með sér einn léttan farða eða BB krem, og hyljara. En sólarvörnin og gott rakakrem skipta mestu máli á ferðalögum, sérstaklega þegar verið er að flakka á milli svæða og hitastig breytist, eða í mikilli sól. Þar er lykilatriði að skipuleggja sig og setja snyrtivörurnar í minni pakkningar svo að það sé hægt að koma þeim fyrir í bakpokanum. Það er ekki síður mikilvægt að hugsa um hárið og því betri sem vörunar eru, sem eru teknar með, því minni verður skaðinn eftir sjó, sand og busl. Það er bæði hægt að kaupa tóm fjölnota ílát og fylla þau af hár- eða snyrtivörum en víðast hvar er einnig hægt að kaupa snyrtivörur í tilbúnum ferðastærðum. Á ferðalögum fá tærnar oftar að leika lausum hala en á Íslandi og er því ekki til betri tími til að fara í fótsnyrtingu. Hana er oft hægt að fá á hagstæðu verði, og á hverju horni, í ansi mörgum löndum. Það gerir óneitanlega mikið fyrir heildarmyndina að vera með fallega lakkaðar táneglur, þegar gengið er um í opnum skóm eða sandölum. Strandhattur eða derhúfa er staðalbúnaður í sólríku veðri og varna því m.a. að ferðalangar fái sólsting. En derhúfur eru fyrirferðaminni í tösku og hafa þær því vinninginn fram yfir hattinn. Úrvalið í dag af derhúfum er orðið gríðarlega mikið og það er hægt að finna eitthvað fyrir alla. Þar má nefna derhúfu með texta, mynstri, í vintage-stíl eða klassíska í einlit fyrir þær sem vilja hafa þetta einfalt. Derhúfur lífga skemmtilega upp á öll dress, og fara meira að segja vel með sundfötum. Skartgripir gera allt betra og er algjör óþarfi að sleppa þeim á bakpokaferðalagi, frekar þarf að velja vel og nota sömu skartgripina út ferðina. Úrval vatnsheldra skartgripa hefur stækkað með árunum og er hægt að finna slíkt í hinum ýmsu verslunum. Til að njóta þess að synda áhyggjulaus er hægt að kaupa slíkt, en ef erfitt er að finna vatnshelt skart er líka hægt að kaupa í ódýrara skart, sem er ekki ætlað sem eilífðareign, heldur til notkunar á ferðalaginu. Það má ekki gleyma því að brosa, hafa gaman og njóta augnabliksins, því þá líta allar konur sem best út. Þessi dagur í dag kemur aldrei aftur, sér í lagi dagur sem býður upp á nýjar upplifanir, einhversstaðar úti í heimi, á bakpokaferðalagi.
----------------------------------------


================================================================================
GROUP 08d58197
================================================================================

----------------------------------------
Title: Orri tryggði Fylki stig
Content: Fjölnir og Fylkir skildu jafnir, 1:1, í 3. umferð 1. deildar karla í fótbolta í Grafarvoginum í kvöld. Árni Steinn Sigursteinsson kom Fjölni yfir á 15. mínútu og var staðan 1:0 allt þar til á 80. mínútu þegar Orri Sveinn Segatta skoraði og þar við sat. Fylkir er í öðru sæti deildarinnar með fimm stig. Fjölnir er í níunda sæti með tvö.
----------------------------------------


================================================================================
GROUP 19d377df
================================================================================

----------------------------------------
Title: Bandaríkjaforseti segir árangur friðarviðræðna hvíla á að hann ræði við Rússlandsforseta
Content: Bandaríkjaforseti segir engan árangur nást í friðarviðræðum milli Rússlands og Úkraínu fyrr en hann hefur rætt við Rússlandsforseta.Bandaríkjaforseti segir árangur friðarviðræðna byggjast á samtali hans við Rússlandsforseta.EPA-EFE / SHAWN THEWDonald Trump segist skilja vel að Vladimír Pútín ákvað að koma ekki til viðræðnanna í Tyrklandi. „Hann hefði aðeins komið væri ég þar líka,“ sagði Trump. Hvorki Pútín né Volodymyr Zelensky Úkraínuforseti taka þátt í viðræðunum en sá síðarnefndi er í Istanbúl. Trump sagði brýnt að gera eitthvað, og það fljótt, því alltof margir týndu lífi á hverjum degi. Sendinefndir beggja ríkja eru staddar í Istanbúl og búist er við að þær hefji viðræður í dag, föstudag.
----------------------------------------


================================================================================
GROUP 59b90962
================================================================================

----------------------------------------
Title: „Oft ægileg glíma“
Content: Á sýningunni má finna fimm stórskala málverk auk speglaverka. „Hugmyndin að þessari sýningu varð til í þessum málverkum. Ég var byrjaður að vinna þau áður en ég sá fyrir mér einhvern sérstakan sýningarsal. Málverkin fimm, sem eru öll í sömu stærð, ganga meira og minna út á það sama, sem fólk þekkir hjá mér, rými málverksins. Þetta rými milli litaflatarins og strigans. Það sem breytist frá eldri verkum er að ég skil strigann eftir auðan allan hringinn, sem gerir það að verkum að þetta rými sem ég er að búa til fellur um sjálft sig. Það einhvern veginn afhjúpar sig en er þarna fljótandi einhvers staðar,“ segir Sigurður. „Það er ekki bara rými málverksins sem skiptir máli heldur líka litirnir. Það er oft ægileg glíma að ná fram litnum sem ég er með í kollinum. Ég er kannski með lit í huga sem er einhvers staðar mitt á milli einhverra lita, kannski rauður jarðarlitur sem er ekki of heitur, og það getur tekið óskaplega langan tíma að blanda þennan lit eða ná honum fram. Þegar það gerist, að liturinn er orðinn svo girnilegur að mig langar til að borða hann, þá er hann tilbúinn. Þá er ég ekki beint að hugsa um áhorfandann, einhver áhrif eða niðurstöðu myndarinnar. Hún er bara tilbúin. Það er einhver tilfinning.“ Listamaðurinn segir að speglaverkin sem einnig má finna á sýningunni hafi orðið til á meðan hann var að vinna málverkin og sér hafi fundist nauðsynlegt að hafa þau með. „Ég skal reyndar viðurkenna að þegar ég fór inn í salinn með verkin og stillti upp málverkunum þá hugsaði ég að þetta væri alveg nóg og var að því kominn að sleppa speglaverkunum og járnbogunum. En svo ákvað ég að máta eitt þeirra á vegginn við stigann og það gerðist eitthvað. Það varð til eitthvert samtal og samtalið var ekki bara milli þessa speglaverks og málverksins heldur við rýmið sjálft, til dæmis bogana í salnum. Ég komst ekki upp með neitt annað en að hafa þau með. Það var bara búið að ákveða þetta fyrir mig.“ Sigurður vinnur áfram með hugmyndir um rými í þessum speglaverkum, þar sem járnbogar mynda brot úr heilum hring. Speglaverkin fjögur járnbinda þannig salinn, eins og hann orðar það. „Ég tengi veggi við loft, vegg við vegg og vegg við gólf. Ég bý til þetta samtal í þessu rými. Verkin auðvitað spegla allan salinn svo það fer ekkert svo mikið fyrir þeim. Með speglunum verður til hringform og það skapast rými sem við vitum ekki hvar er. Maður býr það bara til sjálfur,“ segir hann. Í sýningarskrá lýsir Jón Proppé verkunum með eftirfarandi orðum: „Speglarnir spegla rýmið sem áhorfandinn stendur í og þar með líka brotið úr hringnum. Það undarlega gerist þó að í speglinum verður hringurinn heill svo þessi speglun á veruleikanum sýnir nú eitthvað sem ekki finnst í honum, eins konar viðbót við veruleikann, sem aðeins er til í speglinum, eins og rýmið sem Sigurður Árni skapar með skugganum í málverkum sínum er aðeins til í hugarspegli áhorfandans.“ Ásmundarsalur er að sögn Sigurðar einmitt rétta sýningarrýmið fyrir þessi verk. „Það var svo gaman að hengja upp í þennan sal vegna þess að hann er svo fallegur. Með fullri virðingu fyrir verkunum mínum þá held ég að allt fari vel þarna inni,“ segir Sigurður. „Mér finnst næstum eins og verkin séu máluð inn í þetta rými en það er ekki alveg rétt vegna þess að ég var byrjaður á þeim áður en ég fékk boð um að sýna í þessum sal.“ Hann segir ekki auðvelt að finna sal sem hefur sömu eiginleika og Ásmundarsalur. „Það er ekki bara þessi lofthæð heldur er rýmið þannig að veggirnir tala saman. Það er hægt að finna risastórt rými með rosalegri lofthæð en þá verður ekki þessi rýmistilfinning þar sem veggirnir tala saman í einhverjum hlutföllum. Mér finnst ofsalega gaman að sýna verkin mín í þessum sal.“ Spurður hvort verkin á sýningunni hafi verið lengi í vinnslu segir Sigurður: „Ég er búinn að vera að vinna þessi verk síðustu tvö, þrjú ár. Auðvitað með öðru. Það er erfitt að segja hvað eitt verk tekur langan tíma. Það getur verið mjög misjafnt. Sum verk ganga bara upp strax en svo eru sum verk sem maður eyðir kannski fleiri mánuðum í en þau ganga aldrei upp. Maður er aldrei sáttur við þau svo þau eru aldrei sýnd.“ Næsta verkefni Sigurðar er að setja upp stærðarinnar vegglistaverk í Vesturbænum en hann hefur unnið ýmis stór opinber verk á liðnum árum. Sem dæmi má nefna útilistaverkið „Sólalda“ við Sultartangavirkjun, verkið „Samhengi“ í Landsbanka Íslands í Reykjavík, glerverkið „Ljós í skugga“ í dvalarheimilinu Hlíð á Akureyri og vegglistaverkið „Sól úr norðri“ í Urriðaholti í Garðabæ. Þetta nýja verk verður sett upp í inngarði hjá Center Hótel á Seljavegi og snýr út að gönguleið úr nýjum íbúðarhúsum sem byggð hafa verið við Ánanaust. Svæðið segir hann vera mjög fallegt. Reykjavíkurborg, Listasafn Reykjavíkur og hótelið stóðu fyrir samkeppni um vegglistaverk og varð verk Sigurðar fyrir valinu. Hann segist vonast til að uppsetningunni verði lokið fyrir mánaðamót. „Þetta verk er ekkert langt frá þessum rýmisvangaveltum sem eru á sýningunni. Vegurinn er 22 metrar á hæð en er allur í skugga. Ég er að reyna að búa til stöðuga sól á þessum vegg með því að búa til skugga.“ Sýningin Litarek stendur til 13. júní en opið er í Ásmundarsal mánudag til fimmtudags kl. 8-16 en föstudag til sunnudags kl. 8-17. Á sýningunni Litarek í Ásmundarsal heldur Sigurður Árni Sigurðsson áfram rannsókn sinni til fjölda ára á rýmisskynjun í myndlist sinni og hvernig uppbrot á hinni vanabundnu skynjun getur haft verkun langt út fyrir myndflötinn. Sigurður segir áhuga sinn á rýminu sem fyrirbæri kominn til út frá vangaveltum um málverkið. „Rúmskynjunin er í upphafi bundin rými málverksins. Þar sem ég er málari var ég bara að leika mér með teóríuna eða þessa hugmynd sem við höfum um málverkið. Það varð grunnur að ýmsu sem ég hef verið að gera. Ég get svo kannski rakið ákveðna rannsókn um málverkið yfir í teikningar þar sem ég notaði gegnsæjan pappír og lék mér með rými teikningarinnar. Þetta flæðir svo bara áfram og teygist út í rýmið, rými sýningarsalarins sem dæmi. Þetta hefur reynst mér nægur forði í alls konar vangaveltur, sjálfsagt misgáfulegar. Þetta er rannsókn eða leikur eða hvað sem við köllum það.“ Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------


================================================================================
GROUP eae67a65
================================================================================

----------------------------------------
Title: VÆB-bræður tíundu á svið í Basel
Content: VÆB-strákarnir, bræðurnir Hálfdán og Matthías Davíð Matthíassynir, verða tíundu á svið í úrslitum Eurovision á laugardagskvöldið með lagið Róa. Þetta var tilkynnt í gærkvöld. Ísland hefur verið fjarri góðu gamni úrslitanna síðan 2022.Hér má sjá röð keppenda í úrslitum Eurovison söngvakeppninnar.EBUNorski flytjandinn Kyle Alessandro opnar úrslitakvöldið með laginu Lights. Alls taka keppendur frá 26 þjóðum þátt í lokakeppninni og það verða Albanir sem stíga seinastir á sviðið í St. Jakobshalle í Basel í Sviss.KAJ með Bara bada bastu þykir sigurstranglegasta framlagið þetta árið.EPA-EFE / GEORGIOS KEFALASKeppendur allra Norðurlandanna komust í úrslitin að þessu sinni og samkvæmt veðbönkum er sænska framlagið sigurstranglegast með 40 prósent líkur.Bara bada bastu í flutningi finnsku gleðisveitarinnar Kaj yrði þá áttunda sigurlag Svía.Erika Vikman er talin geta blandað sér í toppbaráttunaEPA-EFE / KIMMO BRANDTAusturríki, Frakkland og Holland fylgja á hæla Svía hjá veðbönkunum. Finnska söngkonan Erika Vikman með lagið Ich Komme er í fimmta sæti hjá veðbönkum þessa stundina. Sigurlíkur VÆB eru undir einu prósenti ef marka má veðbanka.ICY-hópurinn reið á vaðið fyrir Ísland í Eurovision árið 1986.RÚVÍsland á eitt Norðurlandanna eftir að sigra í söngvakeppninni en hefur sjö sinnum verið á topp tíu, þar af tvisvar í öðru sæti og tvisvar í því fjórða.Ísland tók fyrst þátt árið 1986 þegar ICY-hópurinn lenti í 16. sæti með Gleðibankann. Neðsta sætið hefur fjórum sinnum reynst örlög íslenskra keppenda, þar af tvisvar í undanriðli.Hera Björk í söngvakeppninni í fyrra. Hún verður stigakynnir Íslands núna.EPA-EFE / Jessica GowEurovision-drottningin Hera Björk Þórhallsdóttir kynnir stig íslensku dómnefndarinnar annað kvöld. Hún er ekki aldeilis ókunn Eurovision því árið 2010 söng hún lagið Je ne sais quoi í Ósló og í fyrra flutti hún lagið Scared of Heights í Malmö.Hera hefur sungið bakrödd og verið raddþjálfari í þremur öðrum atriðum Íslands.
----------------------------------------


================================================================================
GROUP 94c08d88
================================================================================

----------------------------------------
Title: Sömdu um fangaskipti en ekki vopnahlé
Content: Rússland og Úkraína komust fyrr í dag að samkomulagi um fangaskipti þúsund fanga frá hvoru landi. Þetta var niðurstaða friðarfundar sendinefna beggja ríkja sem sögðu sömuleiðis að fundi loknum að þau ætli að skiptast á hugmyndum um mögulegt vopnahlé. Þá var hugsanlegur fundur þjóðarleiðtoga ríkjanna, Volodimír Selenskí og Vladimír Pútín, ræddur. Mikil eftirvænting var fyrir fundinum, sem stóð yfir í 90 mínútur, en hann var sá fyrsti á milli ríkjanna tveggja frá því að Rússland réðst inn í Úkraínu fyrir þremur árum. Mörgum þykir niðurstaða fundarins þó vonbrigði en endalok stríðsátakanna virðast ekki mikið nær að honum loknum. Fyrir fundinn höfðu úkraínsk yfirvöld gefið út að þau sæktust eftir „skilyrðislausu vopnahléi“ í átökum ríkjanna sem hafa valdið eyðileggingu á stórum svæðum í Úkraínu og hrakið milljónir manna á flótta. Rússnesk yfirvöld hafa ítrekað og stöðugt hafnað þeirri kröfu og hefur ekki orðið nein breyting þar á. Eina skýra niðurstaðan sem virðist hafa komið út úr fundinum er samningur um skipti á 1.000 föngum frá hvoru landi. Að fundi loknum tóku báðar samninganefndir þó fram að þær muni „kynna sína sýn á mögulegu vopnahléi í framtíðinni“. „Almennt erum við ánægð með niðurstöðurnar og tilbúin að halda áfram samskiptum,“ sagði Vladímír Medinsky, aðalsamningamaður Rússlands, að fundi loknum. Aðalsamningamaður Úkraínu, varnarmálaráðherrann Rustem Umerov, sagði að „næsta skref“ yrði fundur milli Pútíns og Selenskís. Rússneska sendinefndin sagðist taka tillit til beiðninnar. „Við skiljum að ef við viljum ná framförum þurfum við að halda þennan fund leiðtoganna,“ sagði Georgiy Tykhy, talsmaður utanríkisráðuneytis Úkraínu, síðar og lofaði fangaskiptin sem „frábæra niðurstöðu“.
----------------------------------------


================================================================================
GROUP c66ed060
================================================================================

----------------------------------------
Title: Eins og allir íbúar í Hafnarfirði hafi tekið þátt
Content: Góð þátttaka almennings í útboði á ríflega 45,2% hlut í Íslandsbanka hefur líklega farið fram hjá fáum. Alls tóku rúmlega 31 þúsund manns þátt í útboðinu sem er um 15,6% íbúa í landinu sem eru yfir 18 ára eða eldri ef miðað er við tölur Hagstofunnar. Upphæðirnar sem ríkið má eiga von á því að fá í ríkiskassann eru um 90 milljarðar króna og þar af hefur almenningur skráð sig fyrir því sem nemur 88 milljörðum króna. Sé þetta sett í samhengi við annað í samfélaginu hleypur nærri:
----------------------------------------


================================================================================
GROUP d1a01aa7
================================================================================

----------------------------------------
Title: Við vorum ógeðslega lélegar
Content: „Það vantaði allt hjá okkur,“ sagði Fanndís Friðriksdóttir leikmaður Vals í samtali við mbl.is eftir 4:0-skell gegn Breiðabliki í 6. umferð Bestu deildarinnar í fótbolta á Kópavogsvelli í kvöld. „Við mættum ekki til leiks í fyrri hálfleik og það vantaði alla baráttu. Við vorum ógeðslega lélegar. Þetta er í annað sinn í sumar sem við fáum á okkur mark á fyrstu mínútunum. Við þurfum að hugsa okkar gang,“ bætti hún við. Valur hefur tapað þremur leikjum í röð í deildinni í fyrsta skipti í ansi langan tíma. „Þetta er staða sem við höfum ekki verið í hjá Val í langan tíma. Ég er ekki með svarið við því hvað er að akkúrat núna. Við þurfum að grafa djúpt,“ sagði hún. Fanndísi finnst munurinn á liðunum í kvöld ekki vera raunverulegi munurinn á milli þessara liða. „Við sýndum það stuttu fyrir mótið. Þá sýndum við þeim góðan leik. Vissulega eru þær samt skrefinu á undan í sínu prógrammi. Munurinn á ekki að vera svona mikill,“ sagði hún. En hvernig rífur maður sig upp úr svona erfiðri stöðu, þegar maður er vanur því að gera fátt annað en að vinna á ferlinum? „Ég kann ekki að vera í svona stöðu og ég þarf að finna það út,“ sagði Fanndís.
----------------------------------------


================================================================================
GROUP 57ebce7e
================================================================================

----------------------------------------
Title: Traustvekjandi umgjörð Íslandsbankaútboðs skýrir mikinn áhuga
Content: Þórólfur Matthíasson, prófessor emeritus í hagfræði, segir mikinn áhuga á útboði á hlutabréfum Íslandsbanka koma sér á óvart.„Það er greinilegt að fjármálaráðherra og ríkisstjórninni hefur tekist að búa til trúverðuga umgjörð um söluna og skapa áhuga á henni. Það er að hluta til gert með því að almenningur fær forgang að kaupunum og á verði sem að er einhverjum 5-10% undir síðasta markaðsgengi bankans sem að vissulega eflir þar með áhugann á að taka þátt.“Útboði ríkisins á eignarhlut þess í bankanum lauk síðdegis í gær. Upphaflega stóð til að selja 20% eignarhlut í bankanum.Skömmu áður en útboðinu lauk tilkynnti Daði Már Kristófersson, fjármála- og efnahagsráðherra, að ríkið hygðist stækka útboðið og selja allan eignarhlut sinn í bankanum, alls 45,2%. Talsverð umframeftirspurn var í útboðinu en tilboð frá almenningi njóta forgangs við úthlutun hlutabréfa í bankanum. Þórólfur segir margt hafa fallið með ráðuneytinu í útboðinu. Til dæmis nefnir hann óróa á erlendum mörkuðum. Verð á hlutabréfum á erlendum mörkuðum og gulli hafi sveiflast mikið.„Á sama tíma er verið að bjóða þarna hlutabréf í íslenskum banka. Ég tók eftir því að einn greiningaraðilinn kom vikuna fyrir útboð og sagði að íslenskir bankar væru með belti og axlabönd, öryggishjálm og öryggisgleraugu. Þeir væru svo öruggir að ekkert væri öruggara í heiminum nánast.“ Þórólfur segir að ekki hafi tekist að skapa sams konar trúverðugleika í fyrri útboðum. Almenningur hafi ekki fundið fyrir því að allir sætu við sama borð. Hann nefnir að það hafi að vísu ekki allir setið við sama borð, enda naut almenningur forgangs í útboðinu.Þróun hlutabréfaverðs bankans á næstu dögum og vikum ræðst að stórum hluta af því hvaða augum fólk lítur hlutabréfin, að sögn Þórólfs. Þar getur skipt miklu máli hvort fólk ætli að eiga þau eða að leysa snögglega út skammtímahagnað. Hann segir að ef margir reyni það þá gæti hlutabréfaverð bankans farið niður fyrir útboðsverðið.„Mér þykir það nú ekki líklegt en það getur gerst. Það er vert að benda fólki á það að á svona markaði þá getur það hæglega gerst,“ segir Þórólfur.
----------------------------------------


================================================================================
GROUP fb9cc4cf
================================================================================

----------------------------------------
Title: Sam­þykktu fangaskipti á næstu dögum
Content: Viðræðum úkraínskra og rússneskra erindreka í Istanbúl lauk eftir aðeins tveggja tíma fund. Rússar eru sagðir hafa lagt fram óásættanlegar kröfur. Á næstu dögum munu ríkin skiptast á stærstu fangaskiptum frá 2022. Fundurinn var sá fyrsti í þrjú ár þar sem fulltrúar Rússa og Úkraínumanna mætast. Segja má að væntingar hafi ekki verið miklar fyrir fundinn. Rustem Umerov, varnarmálaráðherra Úkraínu, fór fyrir sendinefnd sinni en einn ráðgjafa Rússlandsforseta, Vladimir Medinsky, fór fyrir rússnesku sendinefndinni. Utanríkisráðherra Tyrklands stýrði fundinum. „Það er mikilvægt að þessi fundur leggi grunninn að fundi leiðtoganna. Við trúum því að það sé mögulegt að ná friði með uppbyggilegum skilningi og samningum,“ sagði Hakan Fidan utanríkisráðherra Tyrklands við upphaf fundarins. Samkvæmt heimildamönnum Reuters varð fljótt ljóst að gjáin milli sendinefnda sé mjög breið. Kröfur Rússa hafi verið þess eðlis að ekki kæmi til greina að ræða þær af neinni alvöru. Rússar eru meðal annars sagðir hafa krafist þess að Úkraínumenn létu eftir fjögur af héruðum landsins, sem Rússar vilja hertaka. Fyrr væri ekki hægt að koma á vopnahléi. „Síðustu klukkutímar hafa sýnt að Rússar vilja ekki vopnahlé og að ef það verður ekki aukinn þrýstingur frá Evrópu og Bandaríkjunum um að ná þeirri niðurstöðu þá gerist það ekki sjálfkrafa,“ sagði Emmanuel Macron Frakklandsforseti, að loknum fundinum, en hann var ásamt öðrum Evrópuleiðtogum á fundi með Vólódímír Selenskí Úkraínuforseta í Albaníu. Sendinefndirnar ákváðu þó að gera fangaskipti á næstu dögum. Þúsund rússneskir stríðsfangar fyrir þúsund úkraínska. Báðar hliðar eru reiðubúnar að halda samtalinu áfram og vilja Úkraínumenn að leiðtogar ríkjanna fundi, sem Rússar hafa nú til skoðunar. „Við samþykktum að hvor aðili setji fram hugmyndir sínar um hugsanlegt vopnahlé og skili ýtarlegum tillögum skriflega. Þegar þessar hugmyndir hafa verið settar fram teljum við viðeigandi, um það vorum við sammála, að halda samninga- viðræðunum áfram,“ sagði Vladimír Medinsky, formaður Rússnesku sendinefndarinnar.
----------------------------------------


================================================================================
GROUP a89b4a07
================================================================================

----------------------------------------
Title: „Rúss­land vill aug­ljós­lega stríð“
Content: Kaja Kallas, yfirmaður utanríkis- og öryggismála Evrópusambandsins, telur ljóst að Rússar hafi ekki áhuga á að semja um frið í Úkraínu og segir nauðsynlegt að halda áfram að setja enn meiri þrýsting á Rússa með frekari viðskiptaþvingunum. Þá sé áhyggjuefni að evrópsk fyrirtæki leiti sum leiða til að komast hjá viðskiptaþvingunum og haldi áfram að eiga viðskipti við Rússa, þvert á reglur um viðskiptaþvinganir. Í dag fara fram fyrstu friðarviðræðurnar á milli sendinefnda Úkraínu og Rússlands síðan í mars 2022. Fyrr í vikunni lá þegar fyrir að sjálfur myndi Pútín ekki mæta til fundarins og þar af leiðandi ekki Selenskí Úkraínuforseti heldur. Sjá einnig: Litlar væntingar til fyrstu beinu friðarviðræðnanna í meira en þrjú ár Kaja Kallas var stödd í Kaupmannahöfn á þriðjudaginn þar sem hún sótti árlega lýðræðisráðstefnuna Copenhagen Democracy Summit. Vísir var á staðnum en í samtali við blaðamenn lýsti Kallas efasemdum um raunverulegan friðarvilja Rússa. „Ég held að þeir hafi ekki áhuga á friði. Af hverju held ég það? Vegna þess að þeir eru enn að sprengja Úkraínu. Ef þeir hefðu áhuga á friði þá gætu þeir hætt núna strax. Það eru komnir meira en tveir mánuðir síðan Úkraína samþykkti skilyrðislaust vopnahlé, en við sjáum frá Rússlandi að þeir eru bara að spila leiki. Rússar eru augljóslega að leika einhvern leik, reyna að kaupa tíma og vona að tíminn sé með þeim í liði,“ sagði Kallas á þriðjudaginn. Nú á eftir að koma í ljós hvort eitthvað breytist og hvort Kallas hafi rétt fyrir sér eftir viðræðurnar sem fram fara í Tyrklandi í dag. Sendiherrar ESB samþykktu sautjánda pakka viðskiptaþvingana ESB geng Rússlandi á miðvikudaginn sem meðal annars á að beinast gegn hátt í 200 skipum hins svokallaða rússneska skuggaflota. Kallas segir undirbúning að næsta pakka þar á eftir þegar vera hafinn. „Við erum stöðugt að undirbúa ólíka pakka því við verðum að setja meiri þrýsting á Rússa til að stöðva þetta stríð. Við erum með tækin, efnahagslegu tækin til þess að þrýsta á þá svo við erum að vinna í sautjánda pakkanum sem ég vona að við innleiðum hjá utanríkismálanefndinni í næstu viku. Síðan erum við að ræða næsta pakka og það var ákall frá ólíkum aðildarríkjum um að endurspegla það sem er til umræðu í Bandaríkjunum, viðskiptaþvingana-pakki öldungadeildarþingmannsins Lindsey Graham, til að gera eitthvað sambærilegt í Evrópu. En við erum auðvitað ekki komin á þann stað ennþá,“ svaraði Kallas. Tillaga Grahams felur í sér harðar efnahagsþvinganir gegn Rússlandi auk þess sem lagt er til að leggja 500% tolla á innflutning frá ríkjum sem kaupa olíu, gas, úraníum og aðrar afurðir frá Rússlandi. Aðspurð segir Kallas einnig mikilvægt að auka eftirfylgni og refsiaðgerðir gegn þeim sem brjóta eða fara í kringum þær þvinganir sem þegar eru í gildi. „Algjörlega. Það er stórt vandamál að farið sé í kringum viðskiptaþvinganir og þess vegna höfum við þegar kynnt til sögunnar refsingar gagnvart þeim sem forðast viðskiptaþvinganir. Því það er alveg ljóst að það eru evrópsk fyrirtæki sem vilja áfram hagnast af viðskiptum í Rússlandi, og þetta er oft sama fólkið og kvartar yfir því að stríðið sé enn í gangi. Stríðið er enn í gangi af því við höfum ekki gert nóg og við höfum ekki einbeitt okkur að því að gera enn meira til að virkilega setja þrýsting á Rússa til að hætta þessu stríði. Svo auðvitað erum við að tala við þau ríki sem eru að hjálpa til við að farið sé fram hjá viðskiptaþvingunum en við þurfum líka að líta inn á við því það eru evrópsk fyrirtæki sem vilja halda áfram að kaupa og selja til Rússlands,“ svaraði Kallas. Hún var einnig spurð hvort hún væri bjartsýn á að Evrópa og Bandaríkjastjórn geti unnið saman og verið samstíga hvað snýr að Úkraínu eða hvort hún telji Evrópa ætti að halda áfram sjálf, án Bandaríkjanna. „Við erum að ræða hvað við ætlum að gera en auðvitað fylgjumst við með því hvernig þetta stríð blasir við Bandaríkjunum, og Bandaríkin eru líka að styðja Úkraínu. Auðvitað viljum við að komist verði að friðarsamkomulagi, við viljum frið og líklega þráir enginn frið meira en Úkraínumenn. En til að komast þangað þurfum við að setja meiri þrýsting á Rússa. Því það þarf tvo til að vilja frið, en aðeins einn til að vilja stríð og Rússland vill augljóslega stríð,“ svaraði Kallas.
----------------------------------------


================================================================================
GROUP dbd2feb4
================================================================================

----------------------------------------
Title: María Margrét og Ragnar flutt í sundur
Content: María Margrét Jóhannsdóttir blaðamaður á Morgunblaðinu og mbl.is og Ragnar Jónasson rithöfundur og lögfræðingur eru farin hvort í sína áttina eftir 20 ára samband. Þar af 10 ára hjónaband. María Margrét og Ragnar höfðu nýlega fest kaup á glæsihúsi við Sólvallagötu sem lítur út eins og kastali. Garðurinn í kringum húsið tók miklum breytingum eftir að þau festu kaup á húsinu enda María Margrét með græna fingur. Hjónin voru áberandi í menningarlífi borgarinnar. Hún sem sérfræðingur á myndlistarsviðinu og hann á sviði glæpasagnanna en bækur hans hafa selst vel bæði hérlendis og erlendis. Smartland óskar hjónunum góðs gengis!
----------------------------------------


================================================================================
GROUP f3a3b153
================================================================================

----------------------------------------
Title: Ræddi framtíð Berglindar í landsliðinu
Content: „Það er ánægjulegt að sjá að Berglind Björg er að komast hægt og rólega í gang,“ sagði Þorsteinn Halldórsson, þjálfari íslenska kvennalandsliðsins í fótbolta, í samtali við mbl.is á blaðamannafundi íslenska liðsins í höfuðstöðvum KSÍ í Laugardal í gær. Ísland mæt­ir Frakklandi og Nor­egi í loka­leikj­um sín­um í 2. riðli A-deild­ar Þjóðadeild­ar­inn­ar en leik­ur­inn gegn Nor­egi fer fram þann 30. maí í Þránd­heimi á meðan leik­ur­inn gegn Frakklandi fer fram 3. júní á Laug­ar­dals­velli. Berglind Björg hefur skorað fimm mörk í fimm leikjum fyrir Breiðablik í Bestu deildinni í sumar en hún er ekki í landsliðshópnum að þessu sinni. „Það er alltaf gott þegar leikmenn stíga upp og það er mikið gleðiefni fyrir mig sem landsliðsþjálfara,“ sagði Þorsteinn þegar hann ræddi um Berglindi Björgu sem var um tíma framherji númer eitt hjá íslenska landsliðinu. „Ég vil að leikmenn sýni frammistöður sem ýti við mér og kalli á það að þeir geti snúið aftur í landsliðið,“ sagði Þorsteinn sem var því næst spurður að því hvort Berglind Björg kæmi til greina í lokahópinn fyrir Evrópumótið í Sviss sem fram fer í júlí í sumar. „Klárlega. Ef hún heldur áfram að bæta sig þá á hún klárlega möguleika á því,“ bætti Þorsteinn við í samtali við mbl.is.
----------------------------------------


================================================================================
GROUP cf174308
================================================================================

----------------------------------------
Title: Í hópnum þrátt fyrir ekkert leikform
Content: Hörður Björgvin Magnússon er í landsliðshópi Íslands í fótbolta fyrir vináttuleikina við Norður-Írland og Skotland á Bretlandseyjum í næsta mánuði. Hörður hefur verið mjög mikið frá keppni undanfarin tvö ár vegna meiðsla en hann fékk sínar fyrstu mínútur á tímabilinu er hann kom inn á sem varamaður í leik Panathinaikos gegn Olympiacos í grísku úrvalsdeildinni í vikunni. „Hörður hefur æft vel í mánuð og fékk einhverjar mínútur í síðasta leik. Leikformið er hins vegar ekkert. Við erum núna með 24 leikmenn í staðinn fyrir 23, til að gefa honum tækifæri á að kynnast okkar leikstíl. Hann verður vonandi lykilmaður í okkar hóp í haust og þá þarf ekki að byrja þann glugga á að byrja upp á nýtt hvað það varðar. Mögulega fær hann mínútur. Þetta er kærkomið tækifæri fyrir báða aðila að kynnast hvor öðrum,“ sagði Arnar Gunnlaugsson landsliðsþjálfari á blaðamannafundi í dag.
----------------------------------------


================================================================================
GROUP fbec3157
================================================================================

----------------------------------------
Title: Dagur tryggði HK fyrsta sigurinn – dramatík í Njarðvík
Content: HK vann sinn fyrsta sigur í 1. deild karla í fótbolta á leiktíðinni er liðið gerði góða ferð í Efra-Breiðholt og sigraði Leikni, 1:0. Dagur Ingi Axelsson skoraði sigurmark HK-inga á 85. mínútu. HK er með fimm stig, eins og Njarðvík, Fylkir og ÍR í efstu sætunum. Leiknir er aðeins með eitt stig í ellefta sæti. Njarðvík og ÍR misstu bæði af tækifæri til að vera eitt á toppnum er þau skildu jöfn í Njarðvík, 1:1. Marc McAusland kom ÍR yfir á 82. mínútu en tveimur mínútum síðar jafnaði Svavar Örn Þórðarson. Oumar Diouck fékk svo tækifæri til að skora sigurmarkið fyrir Njarðvík í lokin en Vilhelm Þráinn Sigurjónsson varði frá honum víti og var stigunum því skipt.
----------------------------------------


================================================================================
GROUP 22a91211
================================================================================

----------------------------------------
Title: Þór­hildur greinir frá kyninu
Content: Þórhildur Þorkelsdóttir, framkvæmdastjóri Brú Strategy og hlaðvarpsstjórnandi og Hjalti Harðarson, yfirmaður markaðsmála hjá Landsbankanum, eiga von á stelpu. Frá þessu greinir Þórhildur í færslu á Instagram. Fyrir eiga þau einn dreng, Hilmi sem er sex ára. „Siglum inn í sumarið með stelpuna okkar,“ skrifar Þórhildur og birtir mynd af sér stórglæsilegri með fallega óléttukúlu. A post shared by Þórhildur Þorkelsdóttir (@thorhildurthorkels) Þórhildur er annar stjórnanda hlaðvarpsins Eftirmál auk Nadine Guðrúnar Yaghi auk þess að vera framkvæmdastjóri Brú Strategy. Fyrir það var hún fréttamaður hjá Stöð 2 og Rúv. Hjalti er einn stofnenda Kjarnans en starfar nú sem forstöðumaður markaðsmála hjá Landsbankanum.
----------------------------------------


================================================================================
GROUP f6612b07
================================================================================

----------------------------------------
Title: Safarík grilluð toma- hawk-steik í blíðunni
Content: Hann er kominn á fullt við að grilla og nýtir hvert tækifæri sem gefst til að grilla á kolagrillinu. Í tilefni sumarsins ætlar hann að skella sinni uppáhaldssteik, tomahawk, á kolagrillið og laga heimagerða béarnaise-sósu og grilla sitt eftirlætis grænmeti. „Mér finnst mun skemmtilegra að grilla á kolagrilli en gasi. Það er eitthvað við reykinn og stemninguna sem gerir matinn bragðmeiri og betri. Ég er sérstaklega hrifinn af góðu nautakjöti, og þegar ég vil gera extra vel við mig, þá er það stór og safarík tomahawk-steik sem fer á grillið. En það er líka gaman að brjóta upp og prófa annað – grillaður hvítur fiskur getur verið virkilega góður og kemur mörgum á óvart. Ég myndi vilja sjá fleiri prófa það,“ segir Jafet. Aðspurður segir Jafet að hann sé ávallt metnaðarfullur þegar kemur að því að velja meðlæti sem gerir máltíðina enn betri. „Meðlætið skiptir svo sannarlega máli, sérstaklega þegar verið er að grilla steik. Þá má sósan helst ekki klikka – ég er algjör béarnaise-sósukall og finnst ekkert toppa góða heimagerða béarnaise-sósu með grilluðu kjöti. Með henni erum við oft með bakaða kartöflu, grillaðan maís og brokkólísalat sem frískar upp á diskinn og bætir bæði áferð og lit. „Þessi réttur tengist líka góðum minningum. Ég eldaði hann oft þegar ég vann í veiðihúsum víðs vegar um landið, og hann vakti alltaf mikla lukku meðal gesta. Í dag elda ég þetta helst við sérstök tilefni – eða þegar það er bongóblíða og tilvalið að kveikja í grillinu og njóta.“ Jafet deilir hér með lesendum uppskriftinni að þessari dýrðlegu máltíð sem á svo sannarlega við þegar sólin skín. Grilluð Tomahawk borin fram með heimagerðri bernaise, brokkólísalati og grilluðu grænmetiFyrir 2Tomahawk Aðferð: Bernaise-sósa Aðferð: Brokkólísalat Aðferð: Grillað grænmeti Grillaður maís Aðferð: Grillaður aspas Aðferð: Grillaðar kartöflur Aðferð:
----------------------------------------


================================================================================
GROUP 9314480b
================================================================================

----------------------------------------
Title: Bikarmeistararnir fá verðugt verkefni
Content: Bikarmeistarar Vals fá Þrótt úr Reykjavík í heimsókn í átta liða úrslitum bikarkeppni kvenna í fótbolta. Dregið var í höfuðstöðvum KSÍ í hádeginu en Valskonur sitja sem stendur í fimmta sæti Bestu deildarinnar á meðan Þróttarar eru í þriðja sætinu með 13 stig, líkt og FH og Breiðablik. Þá mætast Þór/KA og FH á Akureyri, Tindastóll fær ÍBV í heimsókn og Breiðablik tekur á móti HK í Kópavogsslag. Átta liða úrslitin verða leikin dagana 11. og 12. júní, undanúrslitin 30. og 31. júlí og úrslitaleikurinn fer fram á Laugardalsvelli þann 16. ágúst. Drátturinn í heild sinni: Valur – Þróttur R.Þór/KA – FHTindastóll – ÍBVBreiðablik – HK
----------------------------------------


================================================================================
GROUP 3d42c1c3
================================================================================

----------------------------------------
Title: Gömlu höfuð­stöðvar Icelandair verða hjúkrunar­heimili
Content: Reitir hafa gengið til samninga við Ríkiseignir um leigu á Nauthólsvegi 50 í Reykjavík undir rekstur hjúkrunarheimilis til næstu tuttugu ára. Fasteignin hýsti áður höfuðstöðvar Icelandair. Í tilkynningu Reita til Kauphallar segir að fasteignin sé um 6.500 fermetrar að stærð og muni hýsa 87 hjúkrunarrými og tengda starfsemi. „Fjárfesting Reita í hjúkrunarheimilum og öðrum tengdum innviðum er liður í samfélagslegri ábyrgð félagsins og stuðlar að nauðsynlegri uppbyggingu á hjúkrunarrýmum. Breytt aldursamsetning þjóðar og öldrun kallar á verulega aukningu slíkra rýma til þess að mæta áætlaðri eftirspurn næstu áratugi. Með þátttöku sinni styður félagið við uppbyggingu mikilvægra innviða sem skipta sköpum fyrir velferð og heilbrigðisþjónustu framtíðarinnar,“ segir í tilkynningu Reita. Fjárfestingin sé einnig liður í vaxtarstefnu félagsins og styðji við markmið um fjölgun nýrra eignaflokka. Í tilkynningu segir að samningurinn leiði til fjárfestingar af hálfu Reita upp á um 3,5 milljarða króna vegna breytinga á umræddri fasteign, sem dreifist yfir næstu 18 mánuði, og verði fjármögnuð úr sjóðum félagsins. Reitir áætli að árleg aukning tekna vegna leigusamningsins að framkvæmdum loknum sé um 450 milljónir króna og árleg aukning rekstrarhagnaðar sé um 430 milljónir króna. Það gerir 8,6 milljarða króna aukningu rekstrarhagnaðar á samningstímanum.
----------------------------------------

----------------------------------------
Title: Gömlu höfuðstöðvar Icelandair verða hjúkrunar­heimili
Content: Fasteignafélagið Reitir hefur gengið til samninga við Ríkiseignir um leigu á Nauthólsvegi 50 í Reykjavík, sem hýsti áður höfuðstöðvar Icelandair, undir rekstur hjúkrunarheimilis til næstu 20 ára. Fasteignin er um 6.500 fermetrar að stærð og mun hýsa 87 hjúkrunarrými og tengda starfsemi, að því er kemur fram í tilkynningu Reita til Kauphallarinnar. Samningurinn leiðir til fjárfestingar af hálfu Reita upp á um 3,5 milljarða króna vegna breytinga á umræddri fasteign sem dreifist yfir næstu 18 mánuði, og verða fjármagnaðar úr sjóðum félagsins. Fjárfestingin er sagður liður í vaxtarstefnu Reita og styðji við markmið um fjölgun nýrra eignaflokka. Reitir keyptu hið 6.500 fermetra skrifstofuhúsnæði að Nauthólsveg 50 af Icelandair fyrir 2,3 milljarða króna árið 2020. Icelandair kláraði í lok síðasta árs að sameina starfsemi sína höfuðborgarsvæðinu, utan flugvallarstarfsemi, í nýju Icelandair húsi á Flugvöllum í Hafnarfirði. Húsnæðið er viðbygging við þjálfunarsetur Icelandair sem reist var árið 2014.
----------------------------------------


================================================================================
GROUP 3fa4d799
================================================================================

----------------------------------------
Title: Diplómatinn sem grunaður var um njósnir er látinn
Content: Sænskur diplómati, sem var handtekinn vegna gruns um njósnir, er látinn. Maðurinn fannst látinn í gærkvöldi en hann var handtekinn síðastliðið sunnudagskvöld, grunaður um að hafa stundað njósnir á meðan hann vann hjá sænsku utanríkisþjónustunni. Fram hefur komið í sænskum fjölmiðlum að maðurinn hafi starfað hjá mörgum sendiráðum landsins víða um heim. Grunur er um að málið tengist nýlegri afsögn varnarmálaráðgjafa sænsku ríkisstjórnarinnar. Að svo stöddu liggja ekki fyrir upplýsingar um hvernig andlát mannsins bar að. Hann var handtekin á heimili sínu þar sem gerð var húsleit í tengslum við rannsókn málsins hvað snýr að meintum njósnum. Anton Strand, lögmaður mannsins hefur staðfest andlát skjólstæðings síns að því er fram kemur í frétt Expressen. Lögreglan hefur einnig staðfest að andlát mannsins sé til rannsóknar en tekur fram að ekki sé grunur um að það hafi borið að með saknæmum hætti. „Í nótt bárust mér þær sorglegu fréttir að starfsmaður utanríkisráðuneytisins sé látinn. Hugur minn er hjá fjölskyldu, vinum og samstarfsfólki starfsmannsins. Af virðingu við hinn látna mun ég ekki tjá mig um frekari smáatriði,“ hefur Aftonbladet eftir Mariu Malmer Stenergard, utanríkisráðherra Svíþjóðar. Upplýsingar um andlát mannsins höfðu verið birtar innanhúss í utanríkisráðuneytinu í dag að því er fram kemur í umfjöllun Aftonbladet sem greinir frá því í morgun að hinn látni sé sá er var handtekinn grunaður um njósnir. „Því miður getum við staðfest að starfsmaður utanríkisþjónustunnar er látinn. Af tillitsemi við aðstandendur munum við ekki veita frekari upplýsingar,“ segir í svari ráðuneytisins til Aftonbladet. Lögreglan hefur ekki veitt nánari upplýsingar um hvað fellst í umræddum grun um njósnir, en meint brot eru sögð hafa átt sér stað á tímabilinu 1. október til 11. maí. Maðurinn sem var handtekinn fyrr í vikunni var síðan látinn laus gegn tryggingu. Áður hefur verið haft eftir lögmanni mannsins að hann neiti öllum ásökunum um saknæmt athæfi. Sjá einnig: Gamlar nektar­myndir felldu glæ­nýjan þjóðaröryggis­ráðgjafa Sví­þjóðar Samkvæmt frétt SVT tengdist handtaka diplómatans öðru máli sem varðar viðkvæmar myndir af nýskipuðum þjóðaröryggisráðgjafa sænsku ríkisstjórnarinnar, Tobias Thyberg. Thyberg steig til hliðar sama dag og hann var skipaður eftir að gamlar nektarmyndir af honum af stefnumótasíðu skutu upp kollinum. Saksóknari hefur ekki heldur viljað tjá sig um meint tengsl málanna að því er fram kemur í umfjöllun SVT.
----------------------------------------


================================================================================
GROUP f22d1daa
================================================================================

----------------------------------------
Title: Eftir­spurn á hluta­bréfa­markaði mikil og blómstrandi gróður
Content: Hagfræðingur segir jákvætt að ríkinu hafi tekist að selja allan hlut sinn í Íslandsbanka. Augljóst sé að mikil eftirspurn sé eftir því meðal almennings að eignast hluti í íslenskum fjármálafyrirtækjum. Fjallað verður um málið í kvöldfréttum Stöðvar 2. Viðræðum úkraínskra og rússneskra erindreka í Istanbúl lauk eftir tveggja klukkustunda fund. Ríkin samþykktu að skiptast á tvö þúsund föngum á næstu dögum. Það hefur verið rjómablíða um allt land í dag og gróðurinn sannarlega farinn að taka við sér. Rætt verður við garðyrkjufræðing um þessa góðu sumarbyrjun í beinni útsendingu. Og við verðum í beinni frá óhefðbundnum stefnumótaviðburði í miðborginni. Nemendur í leik- og grunnskólum í Laugardal gengu árlega gleðigöngu í dag. Þau sungu svo með Páli Óskari að henni lokinni. Valskonur hyggjast skrá sig á spjöld íslenskrar handboltasögu þegar þær mæta Porriño í úrslitaleik EHF-bikarsins á Hlíðarenda á morgun. Kvöldfréttir Stöðvar 2 má sjá í heild sinni hér að neðan:
----------------------------------------


================================================================================
GROUP 6e54a835
================================================================================

----------------------------------------
Title: Í­huga að refsa Pakistönum með stíflum og fráveituskurðum
Content: Yfirvöld á Indlandi eru að íhuga að draga verulega úr flæði áa sem flæða til ræktunarlands í Pakistan. Á að gera það til að refsa Pakistönum fyrir mannskæða hryðjuverkaárás í indverska hluta Kasmír í síðasta mánuði. Indverskir ráðamenn eru þar að auki sagðir ósáttir við framgöngu Donalds Trump, forseta Bandaríkjanna, og embættismanna hans í aðdraganda og eftir vopnahlé. Pakistanar neita því að hafa komið að árásinni í Kasmír með nokkrum hætti en árásin leiddi til umfangsmikilla átaka milli ríkjanna. Indverjar slitu eftir árásina samkomulagi við Pakistan frá 1960 um deilingu vatns. Samkvæmt heimildum Reuters fréttaveitunnar stendur ekki til að endurskoða þá ákvörðun, jafnvel þó ráðamenn ríkjanna tveggja hafi samþykkt vopnahlé í síðust viku. Utanríkisráðherra Pakistan hefur sagt frá því að bréf hafi verið sent til Indlands, þar sem því hafi verið lýst yfir að riftun samkomulagsins hafi verið ólögleg og að ráðamenn í Pakistan líti svo á að hann sé enn í gildi. Etir árásina 22. apríl skipaði Narendra Modi, forsætisráðherra Indlands, embættismönnum sínum að flýta skipulagningu og framkvæmd á verkefnum sem snúa að því að gera stíflur og fráveituskurði í ám sem renna í gegnum Indlands til Punjabhéraðs í Pakistan, þar sem landbúnaður er mjög umfangsmikill. Um áttatíu prósent af pakistönskum landbúnaði og stór hluti raforkuframleiðslu landsins reiðir sig á vatn sem rennur gegnum Indland og þá sérstaklega í gegnum Indlandshluta Kasmírhéraðs. Er þar sérstaklega um að ræða árnar Indus, Chenab og Jhelum. Meðal annars stendur til, samkvæmt Reuters, að stækka og fjölga fráveituskurðum frá Chenabá og gera þannig Indverjum kleift að nota um 150 rúmmetra af vatni á sekúndu, en þeir geta núna notað um fjörutíu rúmmetra á sekúndu. Fleiri verkefni sem myndu draga úr flæði vatns til Indlands eru einnig til skoðunar. Þar á meðal eru stíflur, lón og vatnsaflsvirkjanir. Modi sagði í ræðu sem hann hélt í vikunni að vatn gæti ekki flætt með blóði. Þá sagði talsmaður utanríkisráðuneytis Indlands á þriðjudaginn að vatnssamningurinn tæki ekki aftur gildi fyrr en í fyrsta lagi eftir að ráðamenn í Pakistan grípi til trúverðugra og markvissra aðgerða gegn hryðjuverkamönnum Í Kasmír. Bæði Indland og Pakistan gera tilkall til alls Kasmírhéraðs en stjórna hvort sínum hluta þess. Indverjar stjórna um 55 prósentum Kasmír, í flatarmáli talið og Pakistanar um þrjátíu prósentum. Kínverjar stjórna svo um fimmtán prósentum héraðsins. Langflestir íbúar héraðsins eru múslimar. Deilurnar hafa staðið yfir allt frá því Pakistan var stofnað árið 1947 en tvö af þremur stríðum Indlands og Pakistan hafa verið háð um Kasmírhérað. Donald Trump, forseti Bandaríkjanna, og aðrir ráðamenn í Washington komu að því að stilla til friðar milli Indlands og Pakistan og hefur Trump ítrekað stært sig af því. Ráðamenn í Indlandi eru sagðir pirraðir yfir því hvernig Trump hefur eignað sér heiðurinn af vopnahléinu og er hann jafnvel sagður hafa sagt ósatt um hvernig stillt var til friðar. Eitt af því sem Trump hefur sagt er að hann hafi heitið því að auka á viðskipti við ríkin ef þeir hættu átökunum eða stöðva þau alfarið ef átökin héldu áfram. Það segir Trump að hafi fengið ráðamenn beggja ríkja til að stöðva átökin. Talsmaður utanríkisráðuneytis Indlands segir þetta ver ósatt. Indverjar hafi ekkert rætt viðskiptatengsl ríkjanna í aðdragandavopnahlés. Samkvæmt frétt New York Times telja ráðamenn í Indlandi sig svikna af Trump. Ráðamenn á Indlandi eru sagðir hafa búist við því að Bandaríkjamenn myndu frekar standa með þeim en Pakistan og inngrip Trump yrði að mestu á bakvið tjöldin. Þeir bjuggust ekki við að Trump myndi leggja Pakistan og Indland og hagsmuni ríkjanna að jöfnu og að hann myndi bjóðast til að koma að viðræðum sem Indverjar telja eingöngu tvíhliða, milli þeirra og Pakistana. Það fór sérstaklega í taugarnar á Indverjum þegar Trump tilkynnti fyrstu að vopnahlé hafi náðst, hvernig hann talaði ekkert um að átökin hefðu hafist á því að 26 óbreyttir borgarar hafi verið myrtir í hryðjuverkaárás sem Indverjar segja yfirvöld í Pakistan bera ábyrgð á. Þá talaði hann einnig um framtíðarviðræður um tilkall ríkjanna til Kasmír, sem Indverjar segja ekki til umræðu, og þar að auki sagði Trump á þriðjudaginn að báðum ríkjum væri stýrt af „öflugum“ og „sterkum“ leiðtogum sem ættu kannski að setjast niður og eiga góðan kvöldverð saman. Embættismenn og sérfræðingar sem rætt var við segja að orðræða Trumps hafi sett ráðamenn á Indlandi í viðkvæma stöðu heima fyrir. Ummælum Trumps hefur verið lýst sem svikum og bendi til að hann sé ekki meðvitaður um áhyggjur Indverja, eða honum sé sama um þær. Þeir eru þegar sagðir byrjaðir að velta vöngum yfir því hvort það hafi verið mistök að bæta samskiptin við Bandaríkin á undanförnum árum.
----------------------------------------


================================================================================
GROUP b63f3f28
================================================================================

----------------------------------------
Title: Tekið tíma að bera kennsl á illa farin lík
Content: Minnst 114 féllu í loftárásum Ísraelshers á Gasa á fimmtudag. Ísraelsher hefur fjölgað loftárásum sínum og segir þær beinast að innviðum og Hamas-liðum. Aðgerðirnar eru sagðar undanfari aukins landhernaðar á Gasa en yfirvöld í Ísrael hafa boðað að svæðið verði hernumið. Þetta hefur breska ríkisútvarpið BBC eftir heilbrigðisyfirvöldum og viðbragðsaðilum á Gasa. Árásirnar eiga sér stað á sama tíma og Donald Trump Bandaríkjaforseti heimsækir Mið-Austurlönd en hann hyggst ekki koma við í Ísrael. Höfðu margir bundið vonir við að heimsókn hans gæti leitt til viðræðna um vopnahlé eða liðkað fyrir endurreisn mannúðaraðstoðar á svæðinu. Ísrael hefur nú stöðvað matar- og lyfjasendingar til Gasa í á þriðja mánuð. AP-fréttaveitan greinir frá því að kvikmyndatökumaður þeirra í Khan Younis hafi talið 10 loftárásir á borgina Khan Younis síðustu nótt og fram á fimmtudag og séð fjölmörg lík flutt á líkhúsið á Nasser-sjúkrahúsinu. Sum þeirra voru illa leikin og tók því tíma að bera kennsl á þau. Meðal hinna látnu var blaðamaður sem starfaði fyrir katarska sjónvarpsstöðina Al Araby TV. Stöðin greindi frá því á samfélagsmiðlum að Hasan Samour hafi verið drepinn ásamt 11 fjölskyldumeðlimum sínum í einni af árásunum á Khan Younis. Þetta var önnur nóttin í röð sem íbúar þurftu að þola miklar sprengjuárásar á borgina. Minnst 70 manns, þar af um tuttugu börn, féllu í loftárásum á norður- og suðurhluta Gasa á miðvikudag, að sögn AP-fréttaveitunnar. Þá féllu 13 manns í annarri árás á mosku og litla heilbrigðisstofnun í Jabaliya í norðurhluta Gasa, að sögn yfirvalda þar. Benjamín Netanjahú, forsætisráðherra Ísraels, hefur heitið því að bæta enn frekar í hernaðaraðgerðir Ísraela á Gasa með það að markmiði að útrýma Hamas-samtökunum sem fara með yfirráð á svæðinu. Alþjóðasamtök Mannréttindavaktarinnar hafa harðlega gagnrýnt fyrirætlanir Ísraels um að hernema Gasaströndina og flytja hundruð þúsund íbúa af svæðinu. Hafa samtökin hvatt alþjóðasamfélagið til að mótmæla þeim. Heilbrigðisyfirvöld á Gasa, sem starfa undir stjórn Hamas, sögðu á fimmtudagsmorgun að alls 53.010 Palestínumenn hafi látist og 119.998 særst í árásum Ísraela frá því að stríðið hófst í október 2023. Sömu yfirvöld segja að nærri 3.000 hafi verið drepnir frá því að Ísraelsher batt enda á vopnahlé þann 18. mars síðastliðinn.
----------------------------------------


================================================================================
GROUP c565e144
================================================================================

----------------------------------------
Title: Elvar drjúgur og Íslendingaliðið í góðum málum
Content: Melsungen hafði betur gegn Hannover-Burgdorf, 29:23, á útivelli í efstu deild þýska handboltans í kvöld. Elvar Örn Jónsson átti flottan leik fyrir Melsungen og skoraði sex mörk. Arnar Freyr Arnarsson komst ekki á blað. Heiðmar Felixson er aðstoðarþjálfari Hannover-Burgdorf. Melsungen er með 48 stig, eins og Füchse Berlin í tveimur efstu sætum deildarinnar. Burgdorf er í fjórða sæti með 43 stig.
----------------------------------------


================================================================================
GROUP 3bbc9866
================================================================================

----------------------------------------
Title: „Þetta tækifæri greip þjóðin“
Content: „Við erum náttúrulega alveg rosalega ánægð með þessar góðu móttökur og þennan mikla áhuga sem þjóðin sýndi. Þannig að ég get ekki annað en óskað nýjum eigendum Íslandsbanka til hamingju með kaupin,“ segir Daði Már Kristófersson um nýafstaðið útboð á eftirstandandi hlut ríkisins í Íslandsbanka. Yfir 10% fjárráða Íslendinga keyptu hlut í útboðinu og keyptu að meðaltali fyrir hátt í þrjár milljónir hver.„Markmiðið með þessu ferli var auðvitað að gefa almenningi kost á að kaupa eins og þau vilja, og það tókst.“ En er það gott að svona margir eigi fyrirtæki eins og Íslandsbanka? Hefði ekki verið betra að fá stóra kjölfestufjárfesta?„Þetta er alltaf spurning. Ég held að lýðræði í stjórnum fyrirtækja sé líka skilvirkt og gott fyrirkomulag og ég er viss um að þessi nýi eigendahópur mun sýna stjórnendum Íslandsbanka gott aðhald.“Ríkisstjórnin bjóst ekki við svona miklum áhuga almennings. Lögin sem unnið er út frá geri þó ráð fyrir því að almenningur sé í algjörum forgangi. „Við getum sagt að allir vildu að þetta tækifæri yrði boðið þjóðinni og þetta tækifæri greip þjóðin.“ Verður þetta einhvers konar fyrirmynd að sölu fleiri ríkisfyrirtækja ef af því verður? „Mér sýnist já, að þarna sé komið býsna gott fyrirkomulag. Það er opið, það er gegnsætt. Það náði til allra aðila. Við fengum mjög góð viðbrögð bæði í B-bók og C-bók þó við höfum síðan ekki getað orðið við eins miklu af því vegna áhuga almennings.“Daði segir að þetta sýni líklega hversu mikinn áhuga Íslendingar hafi á þessum stofnunum og viðhorf til þeirra séu jákvæð. Það hljóti að vera góðar fréttir fyrir Íslandsbanka að vera í eigu íslensku þjóðarinnar.Tekjurnar af sölunni verða nýttar til að greiða niður af lánum íslenska ríkisins og lækka um leið vaxtakostnað.
----------------------------------------


================================================================================
GROUP 1d1886a3
================================================================================

----------------------------------------
Title: Sánuferðir hafi svipuð á­hrif á hjartað og líkams­rækt
Content: Hjartalæknir segir sánuferðir geta haft margþætt jákvæð áhrif á heilsu fólks og ekki síst hjartað. Sánuferðir hafi sambærileg áhrif og líkamsrækt, lækki blóðþrýsting og auki losun endorfína sem dragi úr streitu. Finnsk rannsókn frá 2015 var til umræðu í Reykjavík síðdegis í dag en í rannsókninni fylgdu vísindamenn eftir rúmlega tvö þúsund einstaklingum í tuttugu ár til að rannsaka áhrif reglulegrar sánunotkunar á heilsu. Samkvæmt rannsókninni minnkuðu dánarlíkur þeirra sem notuðu sánu tvisvar til þrisvar í viku um 24 prósent en hjá þeim sem fóru að meðaltali fjórum til sjö sinnum í viku minnkuðu líkurnar um allt að 40 prósent. Að auki kom í ljós að tuttugu mínútna sánutími í stað tíu mínútna minnkaði líkur á dauðsfalli vegna hjartaáfalla um 52 prósent. Davíð O. Arnar, yfirlæknir á hjartadeild landspítalans, ræddi við stjórnendur Reykjavíkur síðdegis um sánur og áhrif þeirra á hjartaheilsu. Davíð sagði niðurstöður rannsóknarinnar ekki koma á óvart. „Það hefur lengi verið talað um að sána hafi margþætt góð áhrif á heilsuna og ekki síst hjartaheilsuna. Ég held að þessi rannsókn, sem virðist vera nokkuð stór og vel gerð, undirstriki það sem hefur áður verið haldið fram,“ segir Davíð. „Ástæðurnar fyrir þessu gætu verið fjölþættar, það er til dæmis vitað að púlshraðinn eykst við að fara í sánu. Púlsinn fer gjarnan yfir hundrað og stundum upp yfir 150,“ segir Davíð. Hitinn valdi því að álag á hjartað eykst og verður álagið sambærilegt og í miðlungslíkamshreyfingu. „Það er líka vitað að reglulegar sánuferðir lækka blóðþrýsting og hafa mjög jákvæð áhrif á letjandi hluta ósjálfráða taugakerfisins sem er yfirleitt gott fyrir heilsuna. Svo hefur því verið haldið fram að sánunotkun auki losun á svokölluðum endorfínum, sem eru efni sem auka vellíðan og draga úr streitu,“ segir Davíð. Einnig sé talið að sánuferðir auki myndun bráðfasaprótína, svokallaðra „heat schock“-prótína, sem „hafa gjarnan jákvæð áhrif á bólguferli, auka viðgerðargetu fruma og hafa frumuverndandi áhrif.“ Það sé því fullt af mögulegum jákvæðum áhrifum af sánuferðum. Davíð segist ekki viss um hve mikinn hita þurfi til að framkalla slík áhrif en allur hiti yfir 50 til 60 gráðum geti verið gagnlegur í því tilliti. „Ef við berum þetta saman við hreyfingu þá er hreyfing yfirleitt betri þeim mun lengri sem hún er. Þetta er sjálfsagt svipað,“ segir Davíð. Davíð segir fátt mæla gegn því að fara í sánu. Fólk eigi til að svitna mikið ef það er lengi í sánu og geti þá þornað um of vökvi það sig ekki. Er minna um hjartaáföll í Finnlandi? „Það held ég ekki, nei. Ég held að þeir séu mjög svipuð þjóð og við erum með svipaðan áhættuprófíl almennt og ég hef ekki heyrt að hjartaáföll séu færri þar,“ sagði Davíð. Hvað finnst þér um að hoppa beint í kalt vatn eftir sánu? „Ég veit það hreinlega ekki. Það hefur ekki verið sýnt fram á mælanlega heilsufarsáhrif kaldra baða en það veldur vellíðan hjá mörgum og ég myndi ekkert mæla gegn því endilega,“ segir Davíð.
----------------------------------------


================================================================================
GROUP 5937b9b5
================================================================================

----------------------------------------
Title: Fjórði Íslendingurinn í herbúðum Magdeburg?
Content: Handboltamaðurinn Baldur Fritz Bjarnason æfði með Þýskalandsmeisturum Magdeburg í landsleikjahléinu á dögunum. Frá þessu var greint á samfélagsmiðlum ÍR en Baldur, sem er einungis 18 ára gamall, varð markahæstur í úrvalsdeildinni á tímabilinu með 211 mörk í 22 leikjum. Hann skoraði 9,6 mörk að meðltali í leik í deildinni í vetur og alls voru mörkin 52 úr vítaköstum. Baldur greindi frá því í samtali við mbl.is eftir að liðið tryggði sæti sitt í úrvalsdeildinni að hann yrði áfram í herbúðum ÍR á næstu leiktíð en frammistaða hans á tímabilinu hefur vakið mikinn áhuga stórliða í Evrópu. Ómar Ingi Magnússon og Gísli Þorgeir Kristjánsson eru báðir samningsbundnir Magdeburg og þá mun Elvar Örn Jónsson ganga til liðs við félagið í sumar frá Melsungen.
----------------------------------------


================================================================================
GROUP c3435caa
================================================================================

----------------------------------------
Title: Væri til í að keppa í kappakstri
Content: Sigrún Buithy Jónsdóttir tók við sem markaðsstjóri BL fyrir rúmum tveimur árum. Hún hafði áður verið markaðsstjóri systurfyrirtækis BL, FLEX langtímaleigu, en viðurkennir að það hafi verið mikið stökk að fara á milli. Hún hefur einnig starfað sem sérfræðingur í kynningateymi UNICEF á Íslandi. Hver er uppáhaldsbíllinn sem þú hefur ekið? „Ætli ég að það sé ekki Range Roverinn sem við hjónin fengum lánaðan frá BL þegar við giftum okkur. Hann er án efa eftirminnilegastur. Lúxusinn gerist varla meiri og mér leið eins og prinsessu á leiðinni í kirkjuna.“ Uppáhaldsbíllinn sem þú hefur átt? „Ég myndi segja að það sé bíll inn sem ég er á núna en það er BMW iX1 M Sport. Hann er fullkominn fyrir mig. Hljómkerfið er geggjað, nóg pláss fyrir börn og vini í æfingaskutl en ekki of stór því ég er yfirleitt ein í bílnum. Hann er mjög lipur og kraftmikill sem hentar mér einstaklega vel því ég á það til að vera pínu sein. Og svo er það snertilausa opnunin á afturhleranum sem ég skil ekki hvernig ég lifði án áður. Hvaðan koma allar þessar töskur og pokar sem ég er alltaf með. Þetta fylgir víst börnunum.“ Hver er eftirminnilegasta bílferðin? „Mér dettur strax í hug ein skemmtileg ferð hér á Íslandi. Það var fyrsta Defender ferðin sem BL hélt fyrir viðskipta vini eftir að ég tók við markaðsdeildinni en þá héldu tugir Defender jeppar saman í ævintýraferð inn í Þórsmörk. Ferðin gekk eins og í sögu og stemningin var einstaklega góð í grillveislunni sem við buðum upp á inni í mörkinni. Þetta var um haust og litirnir eftir því en myndefnið úr ferðinni heillaði Land Rover úti upp úr skónum og það var svo notað sem sýnisdæmi fyrir viðburði fyrir aðra markaði sem var skemmtilegt.“ Skemmtilegasta bílferðin erlendis? „Það myndi líklega vera þegar ég og maðurinn minn keyrðum strandlengjuna frá San Fransisco til LA fyrir mörgum árum síðan. Leiðin er betur þekkt sem Pacific Coast Highway (PCH). Við leigðum Chevrolet Malibu, voðalega amerískt eitthvað, og ég held ég hafi sungið Call Me Maybe með Carly Rae svona 350 sinnum á leiðinni en þetta var fjögurra daga ferðalag. Það er eiginlega fátt sem jafnast á við „road trip“ með sínum besta vini, í góðu veðri, umkringdur fallegum gróðri öðru megin og sjónum hinu megin, verandi kornungur, frjáls og algerlega áhyggjulaus.“ Hvað hlustarðu á í bílnum? „Þetta er kannski pínu spes en ég hlusta rosalega mikið á erlend hlaðvörp sem læknar halda um heilsu. Ég get ekki sagt að ég fari mikið eftir því sem er talað um í þessum hlaðvörpum samt. Stundum kveiki ég á tónlist, sérstak lega ef einhver er með mér í bílnum. Ég er alæta á tónlist, stundum er ég í poppinu, aðra daga í gömlu rokki og svo leynist lítill rappari líka inni í mér sem þarf stund um útrás. Ef ég er með dóttur minni þá syngjum við saman lög Ariönu Grande í bílnum en ef strákurinn er með mér þá kemst lítið annað en Væb að þessa dagana.“ Hvort myndirðu vilja keppa í kappakstri eða torfæru? „Kappakstri, allan daginn. Ég elska að fara hratt.“ Hver er draumabíllinn? „Ég er búin að vera að hugsa rosalega mikið um Defender Octa síðustu mánuðina. Við vorum að vinna efni um hann og ég hef bara ekki náð þessum geggjaða jeppa úr hausnum á mér síðan. Ég vaknaði meira að segja einu sinni upp úr draumi um hann. Þá er maður greinilega heltekinn.“ Ef þú ættir að nefna draumabíl fyrir utan þau merki sem þú ert að vinna með hvern myndirðu þá velja? „Mansory Lamborghini Urus eins og Kim Kardashian lét gera fyrir sig fyrir nokkrum árum síðan. Hann var og er geggjaður.“ Greinin birtist fyrst í sérblaðinu Bílar sem fylgdi Viðskiptablaði vikunnar.
----------------------------------------


================================================================================
GROUP 29a572fb
================================================================================

----------------------------------------
Title: Fleiri en hundrað drepin á Gaza annan daginn í röð
Content: „Herkví Ísraels er farin út fyrir mörk hernaðaraðgerða og orðið tæki til útrýmingar,“ segir í yfirlýsingu framkvæmdastjóra Mannréttindavaktarinnar. Amnesty International brýndi fyrir heimsbyggðinni að „krefjast þess að Ísrael hætti að fremja þjóðarmorð á Gaza.“ Þetta eru dæmi um yfirlýsingar alþjóðlegra samtaka og stofnana sem eru orðnar harðorðari.Nítján mánuðir eru frá því að stríðið braust út og staða Palestínumanna á Gaza fer sífellt versnandi. Árásir halda áfram og engin hjálpargögn berast til Gaza. Í dag voru fleiri en hundrað drepin á Gaza, annan daginn í röð.Kristrún Frostadóttir forsætisráðherra undirritaði sameiginlega yfirlýsingu með forsætisráðherrum sex annarra ríkja um viðbrögð við hernaði Ísraela á Gaza. Kristrún sagði í kvöldfréttum að stöðva þyrfti aðgerðir Ísraela á Gaza.
----------------------------------------


================================================================================
GROUP 17a0b9c8
================================================================================

----------------------------------------
Title: Margra ára vegferð Sýrlendinga til lýðræðis hafin
Content: „Þetta eru að mínu mati jákvæðar fréttir,“ segir Arnór Sigurjónsson, sérfræðingur í varnarmálum, í samtali við mbl.is. Arnór var inntur eftir viðbrögðum í kjölfar þess að Donald Trump Bandaríkjaforseti sagðist vilja láta af refsiaðgerðum gegn Sýrlandi nú fyrr í vikunni. „Þetta eru dálítið mikil tíðindi sem koma nokkuð óvænt. Hann eignar Erdogan [Tyrklandsforseta] heiðurinn af því að hafa sannfært sig um að þetta væri skynsamleg ráðstöfun og það er ekki útilokað að það sé svo,“ segir Arnór. Hann segir það að aflétta viðskiptaþvingunum á Sýrlandsstjórn nú geti hjálpað Sýrlendingum að þróast í lýðræðisátt – takast að halda landinu saman, þrátt fyrir mismunandi stríðandi öfl og hagsmuni. „Þeir geta aftur fengið lán, geta átt viðskipti við erlenda banka og svo framvegis og framvegis.“ Arnór segir að hlutunum í Sýrlandi verði ekki snúið í rétta átt einn, tveir og tíu. „Ég held að menn séu að tala um ár. Mörg ár. Það þarf að byrja nánast á byrjuninni,“ segir hann. Telur hann öllu máli skipta fyrir Sýrlandsstjórn að viðhalda þeirri þróun, sem þegar er hafin, um að Sýrlandsstjórn sé stjórn allra fylkinga, hversu ólíkar sem þær séu og hversu ólíkir hagsmunirnir eru. Segir Arnór árásir á drúsa-minnihlutann í Sýrlandi áhyggjuefni og vonast til að þeim linni. Það sem sé þó enn meira áhyggjuefni og geti sett virkilegt strik í reikninginn séu árásir Ísraela og ísraelska flughersins á hernaðarleg skotmörk í Sýrlandi sem og yfirtaka þeirra á svæðinu sem liggur á landamærum Ísraels og Sýrlands í Hebron-hæðunum. „Það svæði var áður svæði undir stjórn Sameinuðu þjóðanna en Ísraelar hafa lagt það undir sig, tæpa 300 ferkílómetra.“ Arnór segir að það að Ísrael sé í átökum við sýrlensku stjórnina viti ekki á gott og það geti valdið upplausn og miklum vandræðum fyrir núverandi stjórnvöld í Sýrlandi. Það jákvæða í þeirri mynd séu þó fréttir sem borist hafa um að sýrlenska stjórnin vilji eiga samtal við Ísraela um þessi mál. Varnarmálasérfræðingurinn bendir þá á að athyglisvert sé að stjórnvöld í Bandaríkjunum eru í beinu samtali við Hamas-hryðjuverkasamtökin en ekki í samtali ásamt Ísrael eða í gegnum Ísrael. Hann segir þá að í samhengi hlutanna sé verulegur ávinningur af því ef hægt er að minnka einn átakaflötinn í Miðausturlöndum og þannig sé yfirlýsing Bandaríkjaforseta jákvæðar fréttir.
----------------------------------------


================================================================================
GROUP 36b302f2
================================================================================

----------------------------------------
Title: Nýr eigendahópur sýni stjórnendum Íslandsbanka gott aðhald
Content: Rúmlega 31.000 manns vilja kaupa bréf í Íslandsbanka og almenningur er því meirihluti kaupenda í eftirstandandi hlut ríkisins. Daði Már Kristófersson fjármálaráðherra segist viss um að nýr eigendahópur veiti stjórnendum bankans gott aðhald.Daði segir að fyrirkomulag sölunnar gæti vel orðið fyrirmynd fyrir framtíðarsölu á ríkiseignum. Hagnaðinum verði meðal annars varið í að greiða skuldir. „Það eru mörg verkefni sem ríkisstjórnin hefur sett á oddinn en það er ekkert sérstaklega fjármagnað með þessu,“ sagði Daði.Jón Guðni Ómarsson bankastjóri Íslandsbanka segir að áhugi almennings hafi verið talsvert meiri en búist var við. Óvíst sé með áhrif sölunnar á hlutabréfamarkað. „Það á nú eftir að koma í ljós næstu daga,“ segir Jón Guðni. Alexander Jensen Hjálmarsson fjármálagreinandi segir ýmislegt við útboðið vera nokkuð sérstakt því yfirleitt kaupi fagfjárfestar meirihluta í slíkum útboðum. „Ég held að það hafi fáir gert sér í hugarlund að almenningur myndi hreinlega kaupa allan hlut bankans,“ sagði Alexander.„Það er alltaf gott að fá inn erlenda fjárfesta og sérstaklega ef það voru fjárfestar sem höfðu ætlað sér að eiga bankann til lengri tíma, ekki bara til að kaupa bréfin og selja þau strax aftur.“ Hann segist ekki telja mikla hættu á bólumyndun en að sveiflur gætu orðið á gengi Íslandsbanka. Ánægjulegt að útboðið hafi tekist velNanna Margrét Gunnlaugsdóttir, þingmaður Miðflokksins og varaformaður efnahags- og viðskiptanefndar, segir að heilt yfir hafi útboðið tekist vel. Hins vegar hefði verið heppilegra ef kaupendahópurinn hefði verið fjölbreyttari. Gott hefði verið fyrir bankann að fá fagfjárfesta sem gætu komið með aukið eigið fé ef til þyrfti. „Aðalatriðið er að krónurnar eru að koma í ríkiskassann. Almenningur er að eignast bankann og ríkið er að verða fyrirferðaminna á bankamarkaði,“ sagði Nanna Margrét.Guðmundur Ari Sigurjónsson, þingmaður Samfylkingarinnar og varamaður í efnahags- og viðskiptanefnd, sagði afar ánægjulegt að tekist hafi að selja allan hlut ríkisins í bankanum í einu útboði. „Almenningur átti að vera í forgangi í þessu hlutafjárútboði og það heppnaðist afar vel.“
----------------------------------------


================================================================================
GROUP d84130cc
================================================================================

----------------------------------------
Title: Jötnar hundvísir: Hreinlega spennandi og stórmerkileg rannsókn
Content: Soffía Auður Birgisdóttir skrifar:Í ár og aldir hafa megindrættirnir í norrænni goðafræði legið nokkuð ljósir fyrir í vitund manna, hérlendis sem erlendis, við þekkjum helstu persónur og leikendur, æsi, vani, dverga og jötna, heimkynni þeirra, eðli og átök. Eða hvað? Er það svo? Á undanförnum árum og áratugum hefur verið að renna upp fyrir mörgum að ýmislegt sem við teljum okkur vita um norræna goðafræði kunni að vera málum blandið. Þetta á kannski að sjálfsögðu helst við þá sem leggja sig eftir slíku efni, fræðimenn og aðra áhugasama.Norræn goðafræði, eins og okkur hefur verið kennd hún, er komin til okkar í gegnum Snorra Sturluson, verk hans Snorra-Edda er svo til eina heimildin sem til er um þetta efni – að undanskildum sjálfum eddukvæðunum og ýmsum textum og textabrotum sem finna má í öðrum miðaldabókmenntum. Norræn goðafræði kemur til okkar í gegnum túlkun Snorra Sturlusonar og svo virðist sem að um ár og aldir hafi fáir efast um að hans túlkun sé sönn og rétt. En það er sem sagt að renna upp fyrir fræðafólki að túlkun Snorra á efniviði eddukvæða getur mögulega verið kolröng, auk þess sem að hann eykur við heimildaefnið og skreytir að vild. Já, Snorri Sturluson var skáld, hann notar aðferðir skálda og fer víða frjálslega með. Sjálf var ég grunlaus um þetta athæfi Snorra Sturlusonar þangað ég að ég las Gunnlaðar sögu eftir Svövu Jakobsdóttur og í kjölfarið merkilega og ítarlega fræðigrein hennar þar sem hún fer í saumana á þeim erindum Hávamála sem liggja að hluta til skáldsögunni til grundvallar. Þar endurtúlkar Svava nokkur erindi kvæðisins og kollvarpar túlkun Snorra á frásögninni af samskiptum Óðins og Gunnlaðar. Hún rýnir í texta Hávamála og neitar að taka gilda túlkunarhefð sem trúað hefur skýringum Snorra að því er virðist oft án mikillar íhugunar.Á undanförnum árum og áratugum hafa æ fleiri fræðimenn neitað að taka gilda túlkunarhefðina og rýnt sjálfir í texta kvæðanna og ýmsum tekist að færa sönnur á rangfærslur og tilbúning Snorra Sturlusonar. Ingunn Ásdísardóttir tilheyrir þeim hópi. Hún hefur um árabil fengist við rannsóknir á norrænum goðsögum. Árið 2007 kom út bók hennar Frigg og Freyja, kvenleg goðmögn í heiðnum sið og í haust sendi hún frá sér bókina Jötnar hundvísir. Norrænar goðsagnir í nýju ljósi. Fyrri bókin var byggð á meistaraprófsritgerð Ingunnar í þjóðfræði en sú síðari byggist á doktorsritgerð sem hún varði við Háskóla Íslands vorið 2018. Doktorsritgerðin var skrifuð á ensku en mikill fengur er af því að fá verkið í íslenskri gerð enda merkt innlegg í íslenskar – sem og alþjóðlegar – goðsagnarannsóknir.Sérstaða rannsókna Ingunnar felst meðal annars í því að hún beinir sjónum að jötnunum en fáir hafa sýnt þeim sérstakan áhuga hingað til, fræðimenn hafi verið uppteknari af ásunum, jötnarnir hafa aðallega komið við sögu þegar rýnt er í samskipti ása og jötna – og þá yfirleitt út frá sjónarmiði ásanna, sem oftast bera sigurorð af jötnum í þeim samskiptum. Ingunn rýnir hins vegar í þá fornu texta sem segja frá jötnum og reynir að skilja hvað þeir textar segja okkur án þess að sjónarmið ása sé ráðandi.Jötnar hundvísir, skiptist í þrjá meginkafla sem hafa yfirskriftirnar „Jötnar“, „Jötunkonur“ og „Heimar jötna og heimkynni“. Á undan fer „Inngangur“ þar sem fjallað er um handrit þar sem jötnar koma við sögu og gefið er yfirlit yfir rannsóknasöguna. Í lokin er svo kafli með niðurstöðum og lokaorðum. Bygging bókarinnar er skýr, hún er vel skrifuð og þannig að allir, lærðir sem leikir, ættu að geta lesið hana sér bæði til gagns og gamans.Strax í formála gerir Ingunn lesendum ljóst að í rannsókn sinni gengur hún á hólm við Snorra Sturluson. Hún skrifar um jötnana:Þessi tegund íbúa goðheimsins hefur gengið með illilega skarðan hlut frá borði í umfjöllun fræðimanna. Jötnarnir hafa meira og minna verið afgreiddir bæði í hugum fólks og í fræðilegri umræðu eingöngu sem óvinir og andstæðingar goðanna, hálfgerðar ófreskjur sem hafi það eitt að markmiði að tortíma veröld goða og manna. Þetta er alvarleg sögufölsun, upphaflega að öllum líkindum komin frá Snorra Sturlusyni, sem í ritum sínum, einkum Snorra-Eddu, túlkar heimildir sínar, eddukvæðin, mjög að geðþótta og út frá forsendum sem hann gefur sér og leggur til grundvallar endursögnum sínum og túlkun. (15)Orðalag Ingunnar, „alvarleg sögufölsun“ grípur strax athyglina og sjálfri kom mér í hug sú undarlega staðreynd, sem oft hefur vafist fyrir mér, að jötnameyjum er yfirleitt lýst sem undrafögrum verum sem æsirnir ágirnast sem stangast illilega á við ímynd jötna sem einhvers konar tröllvaxinna skrímsla, en einmitt þannig er hin hefðbundna mynd af þeim sem miðlað er til skólabarna (þ.e.a.s. ef börn læra enn eitthvað um norræna goðafræði í skólum). Hér má einnig nefna annað bókmenntaverk eftir íslenska konu, nefnilega kvæðabálkinn Blóðhófni eftir Gerði Kristnýju þar sem Skírnismál eru endurtúlkuð á róttækan, feminískan hátt, líkt og nokkrar fræðikonur hafa líka gert, þar má nefna Helgu Kress. Ingunn fer í saumana á þessu máli sem og mörgum öðrum sem varða túlkanir á eddukvæðum. Allar nefndar konur, skáld og fræðikonur, beita femínísku sjónarhorni á textana og við það tekur efniviðurinn undraverðum breytingum – þar sem karlkyns túlkendur sáu áður skemmtisögur um kvennafar og táldragelsi, jafnvel ástarsögur, rísa upp sögur af kynferðislegu ofbeldi og kúgun, svo dæmi sé tekið. Vandleg textarýni leiðir til dæmis í ljós að jötnameyjarnar og aldnar jötunkonur virðast gegna allt öðru og merkilegra hlutverki í goðsagnaheiminum en karlarnir komu auga á:Um miðbik bókar Ingunnar má til að mynda lesa:Eins og fyrr hefur verið reifað snýst megnið af umfjöllun fræðimanna um hinar norrænu goðsagnir um æsina og það sem að þeim snýr, og jötnar hafa fengið mun minni athygli. Þetta á ekki síst við jötunkonuna með hinn dýra drykk og hlutverk hennar í goðsögunum, hún hefur ekki fengið mikla athygli fræðimanna sem oftar en ekki hafa túlkað hana sem leikfang hinna glæstu ása. (155)Í rannsókn sinni hundsar Ingunn Ásdísardóttir sem sagt túlkanir Snorra Sturlusonar og skoðar jötnana sem sjálfstætt rannsóknarefni, en ekki út frá hinu „hefðbundna sjónarhorni“ sem ætíð er hliðhollt ásunum og lýsir jötnum sem miklum og hættulegum andstæðingum ása. Kannski veltir einhver fyrir sér hvaða hag Snorri Sturluson hafði af því bjaga mynd jötna lýsingu sinni á heimi goða og jötna. Ingunn er með mjög sannfærandi tilgátur hvað það varðar og bendir á að þegar tvö trúar- og þekkingarkerfi mætast, þ.e. á tímamótum í átrúnaði, spretti upp átök þar sem þeir sem aðhyllast nýjan átrúnað þurfa að sverta hinn eldri átrúnað til að afla sínum málstað fylgis. Og eins og við vitum eru það sigurvegararnir sem skrifa söguna.Hér gefst ekki færi á að fara ofan í nærlestur Ingunnar á goðakvæðum eddukvæða og sýna hvernig hún dregur fram nýja mynd af jötnunum hundvísu en aðeins áréttað að hér er um stórmerkilega rannsókn að ræða sem flestir ættu að kynna sér og fyrir áhugasama lesendur er hreinlega spennandi að sjá þá áður óþekktu fleti sem Ingunn dregur fram með því að rýna í heimildir út frá nýju sjónarhorni. Í bók hennar rísa jötnarnir upp sem fornar og vitrar verur sem búa yfir visku, þekkingu og gulli sem æsirnir ágirnast, ekki síður en hinar fögru jötunmeyjar – af minna tilefni hafa menn haldið í bardaga og áróðursstríð. Soffía Auður Birgisdóttir er doktor í bókmenntafræði og starfar við Rannsóknarsetur Háskóla Íslands á Höfn í Hornafirði. Hún flutti pistil sinn í Víðsjá sem finna má í spilaranum hér að ofan.
----------------------------------------


================================================================================
GROUP 4dc28e20
================================================================================

----------------------------------------
Title: Tala fyrir daufum eyrum korter í lokun
Content: Kristín Siggeirsdóttir, framkvæmdastjóri Janusar endurhæfingar, segir skjólstæðinga Janusar upplifa mikið bakslag vegna núverandi stöðu endurhæfingarstöðvarinnar. Hún segir að hópurinn sem er með geðræn vandamál virðist liggja á milli ráðuneyta án þess að nokkur axli sjálfsagða ábyrgð á málaflokknum. Janus endurhæfing hefur sérhæft sig í að veita ungu fólki, 18 ára og eldra, úrræði í rúm 25 ár en í lok febrúar var endanlega augljóst að leggja ætti niður starfsemi endurhæfingarstöðvarinnar. Þríhliða samningur sem hafði verið gerður milli Virk, Sjúkratrygginga Íslands og Janusar endurhæfingar rennur út 1. júní nk. Kristín segir að forsvarsmenn Janusar hafi reynt að gera allt sem í þeirra valdi stendur til að bjarga starfseminni með því að reyna að fá áheyrn og samning. Hún hafi hingað til haldið sig til hlés þegar kæmi að opinberri umræðu og segir að sú ákvörðun hafi verið tekin með hagsmuni skjólstæðinga að leiðarljósi. Kristín segir að samkvæmt þeim svörum sem Janus hafi fengið sé augljóst að enginn áhugi sé til staðar til að semja við endurhæfingarstöðina. Hún bætir við að hópurinn hjá Janusi sé með margþættari og flóknari stuðningsþarfir en flestir skjólstæðingar Virk, sem eru um þrjú þúsund talsins. „Við erum búin að reyna allt. Við erum búin að bjóðast til að gefa hlutafé Janusar og erum líka búin að bjóðast til að gera Janus endurhæfingu að sjálfseignarstofnun þar sem óhagnaðardrifin samtök kæmu í stjórn. Janus endurhæfing borgar ekki út einhvern arð og við viljum bara að starfsemin gangi áfram til góðs.“ Hún furðar sig einnig á staðhæfingum heilbrigðisráðuneytisins um greiðslur til Janusar. Hingað til hafi ráðuneytið greitt 25% fyrir plássin á móti 75% framlagi Virk og segir ráðherra að það byggist á ákvörðun endurhæfingarráðs á vægi heilbrigðis- á móti starfsendurhæfingar. Formaður endurhæfingarráðs hefur hins vegar gefið út yfirlýsingu sem segir að sú fullyrðing eigi sér enga stoð í raunveruleikanum. Kostnaðarskiptingin hefur þá byggst á þeim samningum og greiðslum sem voru í gildi á milli Janusar, Virk og Sjúkratrygginga Íslands. „Þar að auki erum við að upplifa okkur sem munaðarlaus innan stjórnsýslunnar. Heilbrigðisráðherra hefur sagt að hún geti ekki gert samning við starfsendurhæfingu, sennilega vegna þess að hún telji málið heyra undir félagsmálaráðuneyti. Hins vegar hefur félagsmálaráðherra sagt að starfsendurhæfing sé ekki á hennar borði og eigi heima í heilbrigðisráðuneytinu.“
----------------------------------------


================================================================================
GROUP c7b22f9e
================================================================================

----------------------------------------
Title: Heillandi 120 milljóna sumarhús með saunu og 300 fm verönd
Content: Við Hallkelshóla í Grímsnesinu er að finna einstakt 155 fm sumarhús sem reist var 2008. Húsið er stórt og myndarlegt, með fallegu útsýni og tveimur veröndum í garðinum. Á efri pallinum er rafmagnsheitapottur, kaldur pottur, infrarauð saunatunna og grillskýli. Á neðri pallinum er hlaðið eldstæði. Á veröndinni er lýsing og útihátalarar sem er sérlega eftirsótt ef fólk vill gera sér glaðan dag á björtu sumarkvöldi. Veröndin er töluvert stærri en húsið sjálft eða 300 fm að stærð. „Komið er inn í stórt anddyri þar sem er skápaveggur, útgengi út á verönd um rennihurð. Stofa og eldhús er opið í eitt, þar er upptekið panilklætt loft. Gólfsíðir gluggar og rennihurð út á verönd. Arinn er í stofu. Grá/brún eldhúsinnrétting með granítborðplötu er í eldhúsinu. Þrjú svefnherbergi. Baðherbergi með flísalögðum sturtuklefa, tengi fyrir þvottavél og þurrkara, upphengt salerni. Á baðinu er innrétting með granítborðplötu. Útgengt er á verönd úr baðherbergi. Náttúruflísar eru á öllum gólfum með gólfhita með nýju hitastýringakerfi. Allar innréttingar eru frá Agli Árnasyni. Nýjar hvítar innihurðir. Húsið hefur nýlega verið málað bæði að utan og innan,“ segir í auglýsingu á fasteignavef mbl.is. Sjá nánar á fasteignavef mbl.is: Hallkelshólar lóð 119
----------------------------------------


================================================================================
GROUP 6dece782
================================================================================

----------------------------------------
Title: „Fordæmalaus eftirspurn"
Content: Útboði ríkisins á hlut í Íslandsbanka lauk klukkan 17.00 í gær. Fjármála- og efnahagsráðuneytið greindi frá því rétt fyrir lokun að ákveðið hefði verið að selja allan eignarhlut ríkisins í bankanum með því að virkja heimild til magnaukningar í ljósi „fordæmalausrar eftirspurnar“, eins og kemur fram í tilkynningu ráðuneytisins. Útboðið hófst þriðjudaginn 13. maí og var skipt í þrjár tilboðsbækur, A, B og C. Almenningur gat tekið þátt í tilboðsbók A á föstu verði, 106,56 krónum á hlut, með lágmarksáskrift upp á 100 þúsund krónur og hámark 20 milljónir króna. Samkvæmt tilkynningu ráðuneytisins voru alls um 850 milljón hlutir seldir, sem jafngildir 45,2% af útgefnu og útistandandi hlutafé Íslandsbanka og því allri eign ríkisins í bankanum. Samkvæmt tilkynningu ráðuneytisins seint í gærkvöldi verða áskriftir einstaklinga ekki skertar. Komi til þess að frekari hlutir séu í boði eftir úthlutun til einstaklinga munu fjárfestar í tilboðsbók B og C fá upplýsingar um úthlutun á miðvikudagsmorgun, 21. maí nk., með tilliti til þeirra úthlutunarreglna er fram koma í lögum nr. 80/2024. Heildarvirði útboðsins á útboðsgenginu nemur um 90,6 milljörðum króna. Fram kom í tilkynningu að heildareftirspurn útboðsins alls hefði verið um 190 milljarðar króna og því um 100 milljarða umframeftirspurn. Greiningarfyrirtækið Akkur metur hlutabréf Íslandsbanka á um 145 krónur á hlut, eða um 36% yfir útboðsgenginu í tilboðsbók A. Í síðasta útboði ríkisins í Íslandsbanka árið 2022 var afsláttur gagnrýndur harðlega en ljóst þykir að hann er mun meiri í þessu útboði. Morgunblaðið leitaði til Jóns Guðna Ómarssonar bankastjóra Íslandsbanka, sem sagði eftir útboðið: „Við hjá Íslandsbanka erum gríðarlega ánægð og þakklát fyrir þessa miklu og góðu þátttöku í útboðinu. Við höfum lagt mikinn metnað í að kynna bankann vel fyrir almenningi og fjárfestum og það er afar gaman að sjá það skila sér í góðri eftirspurn eftir hlutabréfum í bankanum – sem fer fram úr okkar björtustu vonum. Við hlökkum til að vera hreyfiafl til góðra verka fyrir bæði nýja fjárfesta og viðskiptavini bankans. Bankinn stendur á spennandi tímamótum og mikið af tækifærum fram undan.“
----------------------------------------


================================================================================
GROUP 2e464004
================================================================================

----------------------------------------
Title: Vill nýjan markvörð á Old Trafford í sumar
Content: Ruben Amorim, knattspyrnustjóri Manchester United, vill fá nýjan markvörð til félagsins í sumar. Það er Manchester Evening News, staðarmiðillinn í Manchester, sem greinir frá þessu en Kamerúninn André Onana er markvörður númer eitt hjá félaginu í dag. Hann hefur gert sig sekan um nokkur slæm mistök síðan hann gekk til liðs við United frá Inter Mílanó, sumarið 2023, fyrir 43,8 milljónir punda. Í frétt Manchester Evening News kemur meðal annars fram að það sé ekki forgangsatriði hjá félaginu að kaupa nýjan markvörð og ef félaginu tekst ekki að selja Onana verður að teljast ólíklegt að félagið muni eyða háum fjárhæðum í markvarðastöðuna. Portú­galski markvörður­inn Di­ogo Costa er einn þeirra sem hefur verið orðaður við United að undanförnu en hann er samningsbundinn Porto í Portúgal, heimalandi Amorims.
----------------------------------------


================================================================================
GROUP 098c13e7
================================================================================

----------------------------------------
Title: Allt að 16.000 nýjar íbúðir í Reykjavík fram til 2034
Content: Allt að 16.000 nýjar íbúðir verða byggðar í Reykjavík næsta áratuginn, samkvæmt nýrri húsnæðisáætlun sem var samþykkt á fundi borgarráðs í gær. Stefnt er að því að 35% allrar nýrrar uppbyggingar verði á vegum óhagnaðardrifinna uppbyggingarfélaga eða í formi félagslegs leiguhúsnæðis.Í fréttatilkynningu Reykjavíkurborgar segir einnig að borgin ætli að vinna náið með verkalýðshreyfingunni, óhagnaðardrifnum félögum, ríkinu og lífeyrissjóðum til að hraða uppbyggingu í borginni.Áhersla verði lögð á sjálfbæra byggð í nálægð við vistvænar samgöngur, þjónustu og græn svæði. Borgarlína verði hryggjarstykkið á uppbyggingar- og samgönguásum borgarinnar.
----------------------------------------


================================================================================
GROUP 5809fcbf
================================================================================

----------------------------------------
Title: Aðgát skal höfð í nærveru gróðurs
Content: „Nú er búið að vera þurrt og hlýnandi veður og góð helgi fram undan, þannig að við erum í raun bara að biðja fólk að fara varlega,“ segir Jón Viðar Matthíasson, slökkviliðsstjóri Slökkviliðs höfuðborgarsvæðisins og í skjóli þeirrar stöðu sjálfkrafa formaður almannavarnanefndar höfuðborgarsvæðisins, í samtali við mbl.is. Tilefni spjallsins er að nefndin vekur athygli á því á skiltum, svo sem á tveimur stöðum við Vífilsstaðavatn í Heiðmörk, að hætta á gróðureldum aukist með hlýnandi veðri, en á þetta bendir Garðabær á heimasíðu sinni. „Förum varlega og höfum í huga að fyrstu viðbrögð við gróðureldum er[u] að hringja í 112 og láta vita af staðsetningu,“ er meðal þess sem fram kemur á skiltum nefndarinnar. Slökkviliðsstjóri segir enga ástæðu til að lýsa yfir óvissustigi af nokkru tagi, nefndin biðji fólk eingöngu að vera meðvitað um hættuna og fara varlega með eld í námunda við gróður. „Það er einna helst grillið sem margir eru nú að draga fram,“ segir hann og nefnir sérstaklega að Veðurstofa Íslands hafi sent frá sér hættuspá fyrir Austurland. Finnst þér landinn orðinn meðvitaðri um þessi mál núna í kjölfar áratuga fræðslu og ábendinga? Maður hefur nú setið þau nokkur brunavarnanámskeiðin hjá þér á ýmsum vinnustöðum. „Já, manni finnst fólk vera orðið meðvitaðra um þetta og fara varlegar, eins og það blasir við okkur, við höfum lent í slæmum gróðureldum víða á landinu sem sumir hverjir hafa verið raktir til þess að fólk hafi bara farið óvarlega án þess að nokkur vilji hafi verið þar að baki,“ svarar Jón Viðar Matthíasson slökkviliðsstjóri og klykkir út með því að fólk fari varlega inn í helgina sem sé ekta grillhelgi og með fyrstu helgum vorsins. „Það eru stóru skilaboðin,“ segir hann.
----------------------------------------


================================================================================
GROUP 9aa6a196
================================================================================

----------------------------------------
Title: Tug­milljóna gjald­þrot meðhöndlarans
Content: Ekkert fékkst upp í tæplega 43 milljóna króna kröfur í þrotabú Jóhannesar Tryggva Sveinbjörnssonar, sem afplánar nú langan dóm fyrir fjölda kynferðisbrota. Þetta kemur fram í auglýsingu sem birt var í Lögbirtingablaðinu í gær. Þar segir að skiptum hafi verið lokið þann 24. apríl án þess að nokkrar eignir hefðu fundist í búinu. Lýstar kröfur hafi numið 42,8 milljónum króna. Mál Jóhannesar Tryggva vakti mikla athygli á sínum tíma enda hafði hann getið sér gott orð fyrir að vera nuddari fræga fólksins og leysa úr ýmsum vanda sem var að hrjá það. Opinberar ásakanir á hendur honum komu fyrst fram árið 2018 og í framhaldinu stigu margar konur fram og lýstu reynslu sinni. Úr varð að hann var dæmdur fyrir brot á sex konum. Þegar síðast fréttist af afplánun Jóhannesar í maí í fyrra var hann á Kvíabryggju þar sem hann var farinn að meðhöndla fólk með stoðkerfisvanda. Þá hefur hann sagst ætla með mál sín fyrir Mannréttindadómstól Evrópu auk þess sem heimildarmynd um hann sé í vinnslu.
----------------------------------------


================================================================================
GROUP 3ed91ace
================================================================================

----------------------------------------
Title: Tinna Bergs á von á barni
Content: Fyrirsætan og stílistinn Tinna Bergsdóttir á von á barni með unnusta sínum og tónlistarmanninum Chilli Jesson. Hún greinir frá þessu á samfélagsmiðlum. „Eitthvað fallegt hefur verið að gerast síðustu mánuði. Ég missti uppáhaldsmanneskjuna mína í lok mars en mun eignast nýtt uppáhald í október á þessu ári. Að syrgja móður mína á meðan ég verð móðir sjálf hefur verið villt en fallegt ferðalag. Að einhverju leyti finnst mér ég vera að fá hluta af móður minni aftur í arma mína með þessum engli. Lífið er fallegt,“ skrifar hún á Facebook. Tinna hefur verið búsett í Lundúnum undanfarin ár þar sem hún starfar sem fyrirsæta og stílisti. Hún hefur starfað sem fyrirsæta síðan hún var 19 ára gömul. Fjölskylduvefurinn óskar Tinnu og Chilli til hamingju með lífið!
----------------------------------------


================================================================================
GROUP 2cdbf80b
================================================================================

----------------------------------------
Title: Finni leikstýrir nýrri bíómynd um heljarmennið Rambo
Content: Finnski leikstjórinn Jalmari Helander leikstýrir nýrri bíómynd um heljarmennið John Rambo, sem mun heita í höfuðið á honum.Finnski leikstjórinn Jalmari Helander.EPA / JEAN-CHRISTOPHE BOTTFinnska ríkisútvarpið greinir frá þessu á vef sínum og segir nú leitað logandi ljósi að leikara til að túlka Rambo en Sylvester Stallone hefur gert það fimm sinnum.Millenium-kvikmyndaframleiðandinn, sem meðal annars stendur að baki Expendables myndunum, tilkynnti um áformin í gærkvöld en sögusvið nýju myndarinnar er fyrir atburði þeirrar fyrstu, First Blood, sem kom út árið 1982. Helander verður þriðji Finninn til að leikstýra kvikmynd fyrir stórt bandarískt fyrirtæki, hinir tveir eru Renny Harlin og Dome Karukoski.
----------------------------------------


================================================================================
GROUP 64f3bbb0
================================================================================

----------------------------------------
Title: „Undarlegt ef það yrði ekki stýrivaxtalækkun“
Content: Már Wolfgang Mixa, dósent í fjármálum við Háskóla Íslands, telur ekkert annað í stöðunni en að Seðlabankinn lækki stýrivexti í næstu viku. Róbert Farestveit, sviðsstjóri hagfræði- og greiningasviðs ASÍ, segir lækkun upp á meira en 25 prósentustig ólíklega. Næsta vaxtaákvörðun peningastefnunefndar Seðlabankans er á dagskrá á miðvikudaginn í næstu viku. Stýrivextir Seðlabanka Íslands eru nú 7,75 prósent. „Mér þætti undarlegt ef það yrði ekki stýrivaxtalækkun upp á að minnsta kosti 25 punkta. Raunvaxtastig í landinu hefur sjaldan verið hærra. Þegar Ásgeir Jónsson tók við embætti seðlabankastjóra lýsti hann yfir að hér yrði lágvaxtaumhverfi, seinustu tvö til þrjú ár hafa raunvextir þó verið afar háir,“ segir Már í samtali við mbl.is. Að sögn Más á raunvaxtahækkun síðastliðinna ára sér fá fordæmi hérlendis. Raunvextir hafi ekki verið hærri frá því í kjölfar efnahagshrunsins árið 2008. Már segir að það eina sem gæti réttlætt slíkt raunvaxtastig væri ef að „allt væri að fara úr böndunum“ í hagkerfinu. Már segist ekki hafa neinar skýringar á því afhverju vaxtalækkunarferlið hafi ekki gengið hraðar fyrir sig. Hann þyrfti helst að komast inn í hugarheim þeirra sem sitji í peningastefnunefnd til þess að skilja það. Róbert segist telja að peningastefnunefndin sé að leggja mat á tvo kosti í stöðunni, annað hvort að halda stýrivöxtum óbreyttum eða fara í varfærnislega lækkun upp á 25 punkta. „Frá seinustu stýrivaxtaákvörðun hefur lítið breyst er varðar verðbólguna. Verðbólguhorfur hafa þó ögn versnað út árið, miðað við hversu varfærin peningastefnunefndin hefur verið til þessa kæmi mér ekki á óvart ef hún myndi halda vöxtum óbreyttum,“ segir Róbert í samtali við mbl.is Róbert segir þó að ákveðnir þættir gætu leitt til vaxtalækkunar, til að mynda vernandi alþjóðlegar horfur, að vissa í opinberum fjármálum sé meiri í kjölfar þess að fjármálaáætlun var gefin út og það að hátt raunvaxtastig sé ekki enn komið fram. Vil­hjálm­ur Birg­is­son, formaður Starfs­greina­sam­bands­ins og formaður Verka­lýðsfé­lags Akra­ness, segist í samtali við mbl.is binda miklar vonir við að Seðlabankinn „lækki vextina hressilega.“ Vilhjálmur segist leyfa sér að vona að lækkunin verði upp á að minnsta kosti 50 prósentustig. „Þetta vaxtastig er að ganga að íslenskum heimilum dauðum og þetta er að íþyngja fyrirtækjum í landinu verulega, ég tel því vera nægt svigrúm til verulegrar vaxtalækkunar.“ Vilhjálmur sakar einnig verslanir landsins um græðgi. Hann segir verð á grillvörum til að mynda hafa hækkað umtalsvert í vor. Samkvæmt nýrri Hagsjá Landsbankans jókst kortavelta í aprílmánuði um 9,4 prósent á milli ára en Íslendingar hafa aldrei farið í fleiri utanlandsferðir í einum mánuði en í síðastliðnum mánuði. Bent er á einkaneyslu sé að aukast og að breytingar á henni vegi þungt í þjóðhagsreikningum. Hagsjá Landsbankans telur þetta renna stoðum undir það að peningastefnunefndin geri hlé á vaxtalækkunarferlinu og haldi stýrivöxtum óbreyttum.
----------------------------------------


================================================================================
GROUP 4d4fa268
================================================================================

----------------------------------------
Title: Ríf­lega þrjá­tíu þúsund ein­staklingar kaupa hlut ríkisins
Content: Tilboð í tilboðsbók A í útboði á öllum eftirstandandi hlut ríkisins í Íslandsbanka námu 88,2 milljörðum króna. Þau bárust frá 31.274 einstaklingum. Í tilkynningu frá fjármála- og efnahagsráðuneytinu segir að áætlað sé að hlutum fyrir 88,2 milljarða króna verði úthlutað til einstaklinganna með fyrirvara um aðlögun og leiðréttingar. Heildarvirði útboðsins á útboðsgenginu [106,56 krónur á hlut] nemi 90,6 milljörðum króna. Grófur útreikningur blaðamanns sýnir að meðaleinstaklingur, sem skráði sig fyrir hlutum, skráði sig fyrir hlutum fyrir 2,82 milljónir króna. Lágmarksáskrift var 100 þúsund krónur og hámarksáskrift 20 milljónir króna. Fjárfestar sem gerðu tilboð í tilboðsbækur B og C hafi staðið fyrir eftirstandandi hluta af heildareftirspurn útboðsins, sem hafi numið um 190 milljörðum króna. Tilkynningar um úthlutun á þeim hlutum sem eftir standa, að lokinni úthlutun til tilboðsbókar A, verði sendar þeim aðilum miðvikudagsmorguninn 21. maí 2025, með hliðsjón af þeim úthlutunarreglum sem settar hafa verið fram í lögum um ráðstöfun eignarhlutar ríkisins í Íslandsbanka hf.
----------------------------------------

----------------------------------------
Title: 31 þúsund einstaklingar keyptu í bankanum
Content: Almenningur skráði sig fyrir næstum öllum hlutum í Íslandsbanka sem ríkið seldi í útboði sínu sem lauk í gær. Yfir 31 þúsund manns keyptu hluti í bankanum og var meðalupphæðin um 2,8 milljónir. Þetta er meðal þess sem kemur fram í tilkynningu frá fjármálaráðuneytinu um niðurstöður í Íslandsbankaútboðinu. Tilboð í tilboðsbók A námu 88,2 milljörðum króna, og er áætlað að þeim hlutum verði úthlutað til 31.274 einstaklinga, með fyrirvara um aðlögun og leiðréttingar. Heildarvirði útboðsins á útboðsgenginu nemur 90,6 milljörðum króna. Fjárfestar sem gerðu tilboð í tilboðsbækur B og C stóðu fyrir eftirstandandi hluta af heildareftirspurn útboðsins sem nam um 190 milljörðum króna. Tilkynningar um úthlutun á þeim hlutum sem eftir standa, að lokinni úthlutun til tilboðsbókar A, verða sendar þeim aðilum miðvikudagsmorguninn 21. maí 2025, með hliðsjón af þeim úthlutunarreglum sem settar hafa verið. Útboðinu lauk kl. 17 í gær. Ráðuneytið tilkynnti í gær um að ákveðið hefði verið að stækka útboðið upp í allan 45,2% eftirstandandi hlut ríkisins. Fram kom í gær frá ráðuneytinu að ákvörðunin hefði verið tekin í ljósi „umtalsverðrar heildareftirspurnar og fordæmalausrar eftirspurnar innanlands."
----------------------------------------

----------------------------------------
Title: Ein­staklingar gætu fengið allt að 97% af út­boðinu
Content: Tilboð í tilboðsbók A, sem var eingöngu ætluð einstaklingum með íslenska kennitölu, í útboði á hlut ríkisins í Íslandsbanka námu 88,2 milljörðum króna. Það samsvarar um 97,4% af 90,6 milljarða króna heildarvirði útboðsins‏. Áætlað er að þeim hlutum verði úthlutað til 31.274 einstaklinga, með fyrirvara um aðlögun og leiðréttingar, að því er kemur fram í tilkynningu fjármálaráðuneytisins. Fram kemur að fjárfestar sem gerðu tilboð í tilboðsbækur B og C stóðu fyrir ríflega hundrað milljörðum króna eða eftirstandandi hluta af heildareftirspurn útboðsins sem nam um 190 milljörðum króna. „Tilkynningar um úthlutun á þeim hlutum sem eftir standa, að lokinni úthlutun til tilboðsbókar A, verða sendar þeim aðilum miðvikudagsmorguninn 21. maí 2025, með hliðsjón af þeim úthlutunarreglum sem settar hafa verið fram í lögum nr. 80/2024,“ segir í tilkynningunni. Útboðinu lauk kl. 17 í gær. Rétt fyrir fimmleytið í gær tilkynnti ráðuneytið um að ákveðið hefði verið að stækka útboðið upp í allan 45,2% eftirstandandi hlut ríkisins en til samanburðar náði grunnmagn útboðsins til 20% af hlutafé í bankanum. Ráðuneytið sagði að ákvörðunin hefði verið tekin í ljósi „umtalsverðrar heildareftirspurnar og fordæmalausrar eftirspurnar innanlands“ í útboðinu. Viðskiptablaðið fjallaði í gær um hvernig þátttaka einstaklinga var í frumútboði Íslandsbanka sumarið 2021 þar sem ríkið seldi 35% hlut. Þá tóku um 24 þúsund aðilar þátt og einstaklingar fengu úthlutað 33,6% af úthlutunarvirði.
----------------------------------------


================================================================================
GROUP 8f2b9e42
================================================================================

----------------------------------------
Title: Gull hjá Jóni Þór í Sviss
Content: Jón Þór Sigurðsson riffilskytta vann í dag sinn fyrsta sigur á Evrópumótaröðinni í skotfimi. Hann keppti í, og vann, 300 metra liggjandi riffilskotfimi á móti í Sviss. Hann jafnaði Íslandsmet sitt í greininni með því að ná 596 stigum en metið setti hann upphaflega á sama móti árið 2023.Jón Þór er margfaldur Íslandsmeistari í riffilskotfimi og bætti við sig Íslandsmeistaratitli í loftskammbyssuskotfimi í vor. Það kom honum sjálfum á óvart, sagði hann í viðtali við RÚV.Frá trommunni í Diktu yfir í skammbyssukeppniÞekktastur er hann þó líklega sem trymbill hljómsveitarinnar Diktu.Jón Þór Sigurðsson, skytta og trymbillSkotíþróttasamband Íslands
----------------------------------------


================================================================================
GROUP 21bcf891
================================================================================

----------------------------------------
Title: Áfram óvænt á toppnum þegar mótið er hálfnað
Content: Venesúelamaðurinn Jhonattan Vegas er með forystuna eftir tvo hringi á PGA-meistaramótinu í golfi, öðru risamóti ársins, á Quail Hollow-vellinum í Norður-Karólínu. Vegas var óvænt með forystu eftir fyrsta hring, sem hann spilaði á sjö höggum undir pari. Honum nægði að spila á einu höggi undir pari í dag til að halda forskotinu. Matthieu Pavon frá Frakklandi og Matt Fitzpatrick frá Englandi eru í öðru sæti á sex höggum undir pari. Pavon var á parinu eftir fyrsta hring í gær og lék gríðarlega vel í dag. Fitzpatrick hefur leikið báða hringina á þremur höggum undir pari. Hvorki Pavon né Vegas hafa áður unnið risamót. Fitzpatrick vann Opna bandaríska meistaramótið árið 2022.
----------------------------------------


================================================================================
GROUP 1f149521
================================================================================

----------------------------------------
Title: Taldi inntökunefnd skólans brjóta gegn rétti sínum
Content: Áfrýjunarnefnd kærumála háskólanema hefur hafnað kröfu eins umsækjanda við Listaháskóla Íslands um að fella úr gildi ákvörðun skólans um að synja honum um námsvist í skólanum í meistaranáminu „Design and New Environment.“ Umsækjandinn upplifði vanvirðingu og áhugaleysi af hálfu inntökunefndar skólans. Þetta kemur fram í úrskurði nefndarinnar sem var nýlega birtur. Umsækjandinn lagði fram kæru á þeim rökum að hann upplifði vanvirðingu og áhugaleysi af hálfu inntökunefndar skólans auk þess sem hann taldi fyrirkomulag, aðdraganda og framkvæmd inntökuferlisins brjóta gegn rétti sínum. Inntökuferlið í skólann virkar á þann hátt að umsækjendur skila inn umsókn með gögnum um fyrri verk og starfsreynslu. Sérstök inntökunefnd metur umsóknirnar og í kjölfarið er hluta umsækjanda boðið í viðtal. Umsækjandinn var einn af 35 sem fengu boð í viðtal en aðeins 12 manns komust inn í námið. Umsækjandinn taldi inntökunefndina ekki hafa kynnt sér fyrri verk sín nægilega vel. Var hann jafnframt ósáttur við að hafa fengið skamman fyrirvara á viðtalinu en það fór fram í gegnum fjarfundabúnað og fékk umsækjandinn innan við sólarhrings fyrirvara á viðtalinu. Taldi hann sig ekki geta undirbúið sig nægilega vel fyrir viðtalið. Í úrskurðinum kemur m.a. fram að eftir að umsækjandinn fékk boð um viðtal með inntökunefnd LHÍ var hann upplýstur um að hann hefði fengið sent fundarboð um tíma og dagsetningu viðtalsins, sem átti að fara fram síðar í sömu viku, en umsækjandinn fékk enga dagsetningu úthlutaða. Umsækjandinn hafði því samband við skólann í nokkur skipti án árangurs og tilgreindi að hann hafi ekki fengið slíkt fundarboð. Fékk umsækjandinn ekki svar frá skólanum fyrr en fimm dögum síðar þar sem hann fékk upplýsingar um að viðtalið ætti að fara fram daginn eftir. Átti viðtalið að hefjast klukkan 12:00 en það hófst fimm mínútum síðar og stóð yfir til klukkan 12:10. Umsækjandinn taldi sig ekki hafa getað kynnt sig eða verk sín með fullnægjandi hætti þar sem fundartíminn hafði verið styttri en ráðgert hafði verið. „Var það upplifun kæranda að gert hefði verið lítið úr bæði kæranda og verkum kæranda og hefði það birst í áhugaleysi og látbragði þeirra sem tóku viðtalið. Þá vísar kærandi til þess að upplifun kæranda hafi verið sú að inntökunefndin hefði ekki kynnt sér fyrri verk kæranda sem tilgreind voru í umsókn kæranda um námsvist,“ segir meðal annars í málsástæðum umsækjandans. Listaháskóli Íslands hafnar því sérstaklega að nefndarmenn inntökunefndarinnar hafi sýnt umsækjandanum vanvirðingu í umræddu viðtali og að þeir hafi ekki kynnt sér fyrri verk umsækjandans. Tekið er fram í málsástæðum skólans að umsækjandanum hafi verið veittur jafnlangur tími til viðtals jafnt við aðra umsækjendur til að koma fram sínum sjónarmiðum. Telur skólinn jafnframt nokkurra mínútna seinkun á viðtalinu ekki hafa haft áhrif á mat eða niðurstöður inntökunefndarinnar. Undir það tók áfrýjunarnefndin og taldi tímalengd og hliðrun viðtalstíma ekki hafa haft áhrif á umsækjandann til að kynna sig eða verk sín umfram aðra umsækjendur. Að mati nefndarinnar er það þó ámælisvert að hafa ekki brugðist við ítrekuðum ábendingum umsækjandans um að honum hafi ekki borist fundarboð fyrr en degi fyrir viðtalið. Nefndin taldi það hins vegar ekki hafa haft áhrif á getu eða möguleika umsækjandans til að undirbúa sig fyrir viðtalið.
----------------------------------------


================================================================================
GROUP d4a5ae7c
================================================================================

----------------------------------------
Title: Lærum hratt með til­raunum í stað áætlana
Content: Þessi grein er fimmta í röð sex greina um hugarfarsbreytingar sem leiðtogar skipulagsheilda þurfa að tileinka sér til að verða árangursríkar í samtímanum. Í fyrri greinum var fjallað um að færa hugarfar frá hagnaði yfir í tilgang sem leiðarljós með hagnað sem eitt af markmiðum, skipulag frá stigveldi yfir í tengslanet og stjórnun yfir í valdeflingu. Nú beinist athyglin að því hvernig skipulagsheildir geta byggt upp menningu sem styður hraðan lærdóm og sveigjanleika – með því að læra hratt með tilraunum. Áætlunargerð hefur lengi verið hornsteinn stjórnunar. Þar hafa ítarlegar fjárhagsáætlanir, verkferlar og langtímamarkmið verið notuð til að skapa tilfinningu fyrir festu og stöðugleika. En sú festa getur reynst of þung í heimi sem krefst hraða, sveigjanleika og stöðugra viðbragða við breytingum. Nýtt hugarfar er að ryðja sér til rúms, hugarfar þar sem við lærum hratt með tilraunum í stað þess að reyna að stjórna öllu og áætla í smáatriðum. Í stað þess að treysta eingöngu á áætlanir sem geta úrelst áður en blekið þornar, snýst „lærum hratt,” - eða „fail fast” ef vill - um að prófa í litlum skrefum og læra jafnóðum. Þetta krefst þess að við tökum mistökum sem eðlilegum hluta af þróun, ekki sem viðvörun um að hætta öllu. Þegar tilraunir eru hluti af menningu skipulagsheildar, verður óvissa ekki ógn heldur tækifæri. Þetta hugarfar byggir á fjórum meginstoðum: Landspítali Í COVID-19 faraldrinum þróaði Landspítali með hraði nýjar lausnir á sviði sóttvarna, fjarfunda og nýtingar rýma. Í skýrslu heilbrigðisráðuneytisins (2022) kemur fram hvernig spítalinn prófaði mismunandi útfærslur í þjónustu og lagaði þær í rauntíma að aðstæðum, án þess að bíða eftir formlegum kerfisbreytingum. CCP Games Íslenska leikjafyrirtækið CCP vinnur með stöðugar MVP-prófanir (e. Most Viable Product) í þróun leikja. Nýjustu verkefnin, s.s. Project Awakening, fara í gegnum lokaðar prófanir þar sem notendur gefa beint endurgjöf áður en þróun heldur áfram. Þetta eykur líkur á að virkustu og mest spennandi hugmyndir að dómi notenda nái áfram. Íslandsbanki Bankinn hefur þróað og prófað nýjar aðferðir í sjálfbærniuppgjöri. Með því að setja fram mælikvarða og upplýsingagjöf í tilraunaskrefum hefur hann öðlast dýpri skilning á hvernig sjálfbærnistefna nýtist í rekstri og í samskiptum við hagsmunaaðila. Zara Spænska fatafyrirtækið Zara prófar nýjar vörur í litlu magni og bregst hratt við markaðsviðbrögðum. Ef vara gengur vel eykst framleiðslan. Ef ekki, hverfur hún fljótt úr hillum. Þessi nálgun tryggir hraða aðlögun og lágmarkar sóun. Árið 2006 hóf dómsmálaráðuneytið tilraunaverkefni með sáttamiðlun. Þar fengu brotaþolar og gerendur tækifæri til að ræða saman utan hefðbundins kerfis. Tilraunin veitti innsýn og sparaði dýrar kerfisbreytingar. Lærdómurinn nýttist til þróunar framtíðarúrræða. Leiðtogar sem ætla sér að skapa menningu þar sem lært er hratt þurfa að sýna fordæmi. Þau þurfa að leyfa prófanir, sýna umburðarlyndi gagnvart mistökum og beina sjónum að lærdómnum: „Hvað lærðum við?“ í stað „Hver klúðraði þessu?“ Tilraunir verða að vera tengdar tilgangi, gildum og markmiðum skipulagsheildarinnar, ekki handahófskenndar. Þegar fólk vinnur saman þvert á teymi, hlutverk og stöður, verður til raunveruleg nýsköpun sem byggir á fjölbreytni sjónarmiða. „Lærum hratt“ er ekki taktísk aðferð, heldur strategísk nauðsyn. Skipulagsheildir sem þora að prófa, læra og aðlaga sig – aftur og aftur – eru líklegastar til að ná árangri. Í heimi þar sem enginn veit nákvæmlega hvað kemur næst, skiptir mestu máli hver eru fljótust að læra af reynslunni og aðlaga sig. Höfundur er rekstrarráðgjafi hjá KPMG og doktorsnemi.
----------------------------------------


================================================================================
GROUP 0b016503
================================================================================

----------------------------------------
Title: „Ætla njóta þess að spila síðustu 60 mínúturnar í þessum draumaheimi“
Content: Það er stór helgi framundan fyrir kvennalið Vals í handbolta en einn stærsti leikur í sögu félagsins verður á laugardaginn. Valur mætir spænska liðinu Porrino í seinni úrslitaleik Evrópubikarsins í handbolta. Staðan er 29-29 eftir fyrri leikinn.Landsliðskonan Hildigunnur Einarsdóttir hefur tilkynnt að hún ætli að leggja skóna á hilluna eftir tímabilið. Hún er staðráðin í að enda ferilinn með því að lyfta titli fyrir Val. „Mér hefur alltaf fundist svo gaman að spila, hvort sem það er úti í atvinnumennsku eða með landsliðinu. Evrópuleikir eru alltaf skemmtilegir. Núna er fókusinn bara á að njóta þess að spila síðustu 60 mínúturnar í þessum draumaheimi,“ segir Hildigunnur.
----------------------------------------


================================================================================
GROUP d9379620
================================================================================

----------------------------------------
Title: Hálendisleiðir verða senn færar
Content: „Snjór á hálendinu nú er mjög lítill og nánast auð jörð inn í Kerlingarfjöll. Því verður væntanlega stutt uns þangað verði fært. Þó verður að nefna að víða, til dæmis á Kjalvegi, hefur fylling runnið úr veginum eða þar eru holur. Slíkt er þó nokkuð sem verður bara lagað og við förum í verkin á næstu dögum. Þó verður að taka fram að enn er talsverður snjór á veginum milli afleggjarans í Kerlingarfjöll að Hveravöllum,“ segir Grétar. Í gær var verið að athuga stöðuna á vegunum inn í Landmannalaugar, það er Dómadal og Hrauneyjaleið. Staðan er góð og vænta má að hægt verði að komast inn í Laugar eftir viku eða svo. Enn er þó snjór víða í í brekkum, giljum og drögum, segir Ágúst Bjartmarsson hjá Vegagerðinni í Vík í Mýrdal. Þá er orðið snjólaust alla leiðina í Veiðivötn og Eldgjá. Gefið hefur verið út að Sprengisandsleið frá Hrauneyjum í Nýjadal, sem er því sem næst fyrir miðju landi, verði opnuð 21. júní. Veður og aðstæður nú gefa þó tilefni til að opna megi nokkru fyrr. Vænta má að fjallvegir á sunnanverðu landinu verði á þessu vori opnaðir nokkru fyrr en oft áður. Vegagerðin er nú búin að láta ryðja leiðir í Þjórsárdal, það er að Stöng og Háafossi, sem er við hálendisbrúnina. Eins er búið að hefla Kjalveg frá Gullfossi inn á Bláfellsháls. Væntingar standa þá til að halda megi lengra áfram norður á bóginn á næstu dögum. Oft hefur Kjalvegur, það er milli Biskupstungna og Blöndudals, verið opnaður í kringum 10. júní. Nú verður það hugsanlega eitthvað fyrr, en Grétar Einarsson, verkstjóri hjá Vegagerðinni á Selfossi, vill þó ekki nefna ákveðna dagsetningu. Aðgangur að þessari frétt í fullri lengd krefst áskriftar. Til þess að lesa hana þarftu að skrá þig inn. Ertu ekki með notendaaðgang? Fara í nýskráningu. Gleymt lykilorð? Þú ert innskráð(ur) sem ... en ert ekki með áskrift. Aðgangur að þessari frétt í fullri lengd krefst áskriftar að Morgunblaðinu, rafræns aðgangs á borð við vikupassa eða séráskriftar að viðkomandi efnisflokki á mbl.is.
----------------------------------------


================================================================================
GROUP 45ffcd83
================================================================================

----------------------------------------
Title: Bein út­sending: Sterkari saman - Þjóðar­sjúkra­hús í 25 ár
Content: „Sterkari saman - Þjóðarsjúkrahús í 25 ár“ er yfirskrift ársfundar Landspítala sem haldinn er í Hörpu í dag. Fundurinn stendur milli klukkan 14 til 16 og verður hægt að fylgjast með í beinu streymi í spilaranum að neðan. Í tilkynningu segir að á verði fjallað um að 25 ár séu liðin frá sameiningu Reykjavíkursjúkrahúsanna en með þeirri sameiningu hafi orðið til öflugt þjóðarsjúkrahús. „Farið verður yfir þann árangur sem náðst hefur á þessum 25 árum og sjónum sérstaklega beint að verkefnum sem seint hefðu orðið að veruleika ef ekki hefði verið fyrir öflugan sameinaðan spítala. Sem dæmi má nefna breytta samsetningu mannauðs innan spítalans og þróun flókinnar og sérhæfðrar starfsemi í þágu sjúklinga. Þessum árangri verða gerð skil í erindum og örmyndböndum. Á fundinum verða einnig pallborðsumræður þar sem litið verður til framtíðar undir yfirskriftinni, Landspítali eftir 25 ár. Þar verður rætt um nýjan Landspítala, framfarir í tækni og vísindum sem eru handan við hornið og skipulag heilbrigðisþjónustu til framtíðar,“ segir á vef Landspítala. Árið í myndum Opnunarmyndskeið Ávarp heilbrigðisráðherra Alma Möller Ávarp forstjóra Runólfur Pálsson Kynning ársreiknings Gunnar Ágúst Beinteinsson, framkvæmdastjóri rekstrar og mannauðs ErindiSterkari saman – Þverfagleg teymisvinna á Landspítala: Kristín Inga Grímsdóttir, teymisstjóri bráðateymis BUGLStafræn vegferð Landspítala - frá fortíð til framtíðar: Arnar Þór Guðjónsson, yfirlæknirAfl í umbreytingum: Eiríkur Jónsson, yfirlæknirLitið til baka - Mannauður og menning á Landspítala: Eygló Ingadóttir, hjúkrunarfræðingur og verkefnastjóri Pallborðsumræður: Landspítali eftir 25 ár Arnþrúður Jónsdóttir, forstöðumaður lyfjaþjónustuEngilbert Sigurðsson, yfirlæknir og prófessor í geðlæknisfræðiGuðlaug María Júlíusdóttir, deildarstjóri faghópa BUGLInga Sif Ólafsdóttir, yfirlæknir sérnámsgrunns læknaLilja Stefánsdóttir, deildarstjóri Hringbrautarverkefnis Heiðranir Runólfur Pálsson og Gunnar Ágúst Beinteinsson Fundarstjóri: Ólafur Skúlason, framkvæmdastjóri hjúkrunarUmræðustjórn: Andri Ólafsson samskiptastjóri
----------------------------------------


================================================================================
GROUP 9f61e9d5
================================================================================

----------------------------------------
Title: For­stjóri Novo Nor­disk lætur af störfum
Content: Lars Fruerga­ard Jørgen­sen, for­stjóri danska lyfja­fyrir­tækisins Novo Nor­disk, hefur ákveðið að láta af störfum. Þetta kemur fram í til­kynningu frá félaginu í dag, en Børsen greinir frá. Ákvörðunin er sögð tekin í kjölfar krefjandi markaðsaðstæðna og lækkunar á hluta­bréfa­verði félagsins frá miðju ári 2024. Í til­kynningunni segir að Fruerga­ard gegni áfram em­bætti um stundar­sakir til að tryggja hnökra­lausa yfir­færslu til nýs for­stjóra. Að baki ákvörðuninni liggur meðal annars samráð milli stjórnar Novo Nor­disk og stjórnar Novo Nor­disk-stofnunarinnar, sem er stærsti hlut­hafi félagsins. Þar segir að unnið hafi verið að mati á því hvort tími væri kominn til að hraða stjórnar­skiptum með hags­muni félagsins og hlut­hafa að leiðar­ljósi. Markaðsviðbrögð við tíðindunum voru blendin. Hluta­bréf Novo Nor­disk hækkuðu um 3% áður en fréttin var opin­beruð, en lækkuðu síðan í um 0,5% eftir til­kynninguna. Lækkunina má túlka sem viðbragð við óvissu um hver taki við stjórnar­taumunum, en jafn­framt vonir um nýja stefnumörkun til lengri tíma litið. Jørgen­sen tók við sem for­stjóri Novo Nor­disk árið 2017 og hefur stýrt félaginu á tíma­bili mikils vaxtar. Undir hans stjórn varð fyrir­tækið leiðandi á heims­vísu í þróun og sölu á lyfjum við sykursýki og of­fitu, meðal annars með lyfjum á borð við Ozempic og Wegovy. Á síðustu mánuðum hefur félagið þó þurft að bregðast við aukinni sam­keppni, þrýstingi á verðlagningu og óvissu á reglu­setningar­mörkuðum. Ekki hefur verið til­kynnt hver muni taka við starfi for­stjóra, en að sögn félagsins er leit að eftir­manni þegar hafin.
----------------------------------------


================================================================================
GROUP fb5da6bd
================================================================================

----------------------------------------
Title: Gerð nýrrar auglýsingar vekur reiði Grikkja
Content: Gerð nýrrar auglýsingar þýska fyrirtækisins Adidas hefur vakið úlfúð í Grikklandi. Stjórnvöld í Grikklandi hafa höfðað mál gegn fyrirtækinu vegna meintra brota á lögum um verndun fornminja. Adidas vinnur nú að gerð nýrrar auglýsingar fyrir nýjan íþróttaskó. Á myndum á samfélagsmiðlum frá í gær má sjá að fyrirtækið hafi notað lýsta dróna sem mynduðu íþróttaskó yfir Akrópólis í Aþenu við gerð auglýsingarinnar. Að mati menningarmálaráðherra landsins fer slíkt gegn lögum landsins þar sem Akrópólis hafi verið notað í viðskiptalegum tilgangi auk þess sem ekki hafi verið óskað eftir leyfi ráðuneytisins. Þetta hefur einnig vakið mikla reiði á meðal almennings í Grikklandi sem telja fyrirtækið sýna Akrópólis vanvirðingu með þessu. „Þetta er eins og Adidas-skórinn sé að sparka í Akrópólis. Mál hefur þegar verið höfðað gegn öllum ábyrgðaraðilum,“ sagði Lina Mendoni, menningarmálaráðherra Grikklands. Menningarmálaráðuneytið rannsakar nú hvort leyfisferli fyrir flugdróna hefði verið fylgt við gerð auglýsingarinnar. Hér að neðan má sjá lýsta skóinn yfir Akrópólis. Greece’s Ministry of Culture will file lawsuits following a drone light show featuring an ADIDAS advertising campaign and the company’s logo. The light show took place on Thursday night.#Acropolis pic.twitter.com/QpwWH0rfZi
----------------------------------------


================================================================================
GROUP 01b4aeb6
================================================================================

----------------------------------------
Title: 35% íbúðar­upp­byggingar verði óhagnaðar­drifin
Content: Í uppfærðri húsnæðisáætlun Reykjavíkurborgar, sem samþykkt var á fundi borgarráðs í gær, er tilgreint að markmið borgarinnar sé að 35% allrar nýrrar uppbyggingar verði á vegum óhagnaðardrifinna uppbyggingarfélaga eða í formi félagslegs leiguhúsnæðis. „Það verði tryggt með markvissri lóðaúthlutun til óhagnaðardrifinna félaga og samningum við uppbyggingaraðila, sbr. samningsmarkmið borgarráðs,“ segir í húsnæðisáætluninni. „Framboð leiguhúsnæðis fyrir tekjulægri hópa verði stóraukið og almennt húsnæði sem hentar húsnæðisþörfum tekjulægri hópa og fyrstu kaupenda.“ Borgin segist vera að skerpa á áður settum markmiðum húsnæðissáttmála frá 2023 þar sem stefnt var að því að 25% af nýjum íbúðum verði á höndum óhagnaðardrifinna félaga og 10% nýrrar uppbyggingar verði vistvænt húsnæði og hagkvæmt húsnæði fyrir ungt fólk. Yfirlýst markmið húsnæðisáætlunarinnar er að allt að 16.000 nýjar íbúðir verði byggðar fram til ársins 2034. „Við byggjum borg fyrir fólk, ekki bara fasteignir,“ segir Heiða Björg Hilmisdóttir borgarstjóri í tilkynningu á vef borgarinnar. „Við ætlum að tryggja að íbúar hafi raunverulegan aðgang að öruggu og viðeigandi húsnæði.“ Borgin segist ætla að náið með verkalýðshreyfingunni, óhagnaðardrifnum félögum, ríkinu og lífeyrissjóðum til að hraða uppbyggingu á uppbyggingarsvæðum borgarinnar, m.a. í Höllum í Úlfarsárdal og víðar.
----------------------------------------


================================================================================
GROUP bb797699
================================================================================

----------------------------------------
Title: Fjárfest í sökkvanlegum kvíum
Content: Norska þorskeldisfyrirtækið Ode hefur fjárfest í sökkvanlegum kvíum frá AKVA samstæðunni í Noregi, þeim sömu og hafa komið að uppbyggingu landeldsstöðvar LAXEY í Vestmannaeyjum. Tilgangurinn með þeim er að auka velferð fisksins á miklu dýpi og hámarka framleiðsluna. Fiskifréttir sögðu nýlega frá því þegar Ode gekk frá kaupum á hinni byltingarkenndu UNO fiskvinnsluvél frá Vélfagi á Akureyri. Ode stefnir að eldi á 25 þúsund tonn um af þorski á ári. Fyrirtækið opnaði í byrjun árs sína sjöundu sjókvíaeldisstöð fyrir þorsk í Jonskjær í Nordmøre. Sökkvanlegu þorskkvíarnar sem AKVA framleiðir nefnast Nautilus. Ode hefur fjárfest í fjórum slíkum kvíum og verður sú fyrsta sett upp í Alida stöðinni í sveitarfélaginu Volda á öðrum og þriðja ársfjórðungi þessa árs. Fjárfestingin er liður í stefnu Ode um nýsköpun og þróun á sviði þorskeldis sem miðar að því að hámarka framleiðslu og vörugæði. Þorskur er náttúruleg djúpsjávartegund sem þrífst best í köldu og stöðugu vatni á talsverðu dýpi. Með sökkvanlegu kvíunum er hægt að bæta umhverfisskilyrðin í eldinu, stuðla að betri velferð fiska og stöðugri vexti og gæðum allt árið í kring. Reynsla frá laxeldi og fyrri tilraun um með þorskeldi hafa sýnt mjög jákvæðar niðurstöður af notkun sökkvanlegra kvía. Með þessari tækni næst betri stýring á áhrifum ljóss, hitastigi og vatnsgæðum sem allt eru mikilvægir þættir í hámarks vexti og velferð fiskanna. „Við stefnum að því að veita þorskinum bestu mögulegu vaxtarskilyrði með líffræðilegri þekkingu og nýrri tækni. Sökkvanlegu kvíarnar eru eðlilegt næsta skref til að auka velferð fiska, sjálfbærni og afurðagæði. Ef við náum frammistöðumarkmiðum okkar á þessu ári munum við nýta lausnina á fleiri stöðum sem henta fyrir þessa tækni,“ segir Ola Kvalheim, framkvæmdastjóri og einn eigenda Ode. Sökkvanlegar kvíar eru þekkt tækni en þær sem Ode er að setja upp eru hannaðar í samstarfi við AKVA með það að markmiði að vera á meira dýpri en almennt gerist. Þar með munu þær njóta ávinnings af hagstæðum sjávarstraumum í Alida eldisstöðinni. Torunn Jørstad, sölustjóri AKVA á Norðurlöndum, segir þetta spennandi tíma fyrir þorskeldi. Fyrirtækið fagni samstarfinu við Ode sem felur í sér aðlögun á Nautilus kvíum fyrir meira dýpi. Ode starfrækir þorskeldi í sjö eldisstöðum við strendur Noregs og vinnur fiskinn í eigin fiskvinnsluhúsi í Vartdal í Mið-Noregi. Fyrirtækið er einnig með söluskrifstofur og afhendir ferskan eldisþorsk til kaupenda víða um heim árið um kring. Ode hefur lagt mikla áherslu á fjárfestingu í tækni og sjálfbærum rekstri og stefnir að því að verða í leiðandi hlutverki í þróun þorskeldis á heimsvísu.
----------------------------------------
 